
England blev beboet for mere end 800.000 år siden, hvilket fund af flinteredskaber og fodaftryk ved Happisburgh i Norfolk viser. De tidligste spor efter moderne mennesker i Nordvesteuropa er en kæbeknogle, som blev fundet i Devon ved Kents Cavern i 1927, og den blev gendateret i 2011 til at være mellem 41.000 og 44.000 år gammel. Faste bosættelse i England begyndte for omkring 13.000 år siden (se Creswelliankultur), i slutningen af sidste istid. Området har mange rester fra mesolitikum, neolitikum og bronzealderen, såsom Stonehenge og Avebury. Under jernalderen blev England, ligesom resten af Storbritannien syd for Firth of Forth, beboet af keltere kaldet britere, inklusive nogle belgiske stammer (bl.a. Atrebates, Catuvellauni, Trinovanter osv.) i sydøst. I år 43 begyndte den romerske erobring af Britannien, hvor romerriget tog kontrol over provinsen Britannia frem til 400-tallet.
Enden på romersk herredømme i Storbritannien tillod Angelsaksisk bosættelse i Storbritannien, hvilket historikere ofte betragter som grundlæggelsen af England, det engelske folk og begyndelsen på middelalderen. Angelsakserne, der var en blanding af forskellige germanske folkeslag etablerede adskillige kongeriger der blev de primære magtfaktorer frem til nutidens England og dele af de sydlige Skotland. De introducerede oldengelsk, der i stor udstrækning erstattede det tidligere britiske sprog. Angelsakserne bekrigede de britiske stater Wales, Cornwall og Hen Ogledd (oldnordisk; britannisktalende del af Nordengland og det sydlige Skotland) samt med hinanden. Vikingetogter blev almindelige fra omkring år 700, og Nordboerne bosatte sig i store dele af, hvad der i dag betegnes som England. I denne periode forsøgte flere uafhængige herskere at samle de forskellige angelsaksiske kongedømmer, hvilket ledte til kongeriget England i 900-tallet.
I 1066 invaderede og erobrede normannerne hele England. Det normanniske dynasti blev etableret af Vilhelm Erobreren, og det regerede over England i over et halvt århundrede før en periode med flere kriser kaldet anarkiet (1135-1154). Efter anarkiet blev det Huset Plantagenet, et dynasti som senere arvede retten til Kongeriget Frankrig, som tog magten i England. En arvekrise i Frankrig ledte til hundredeårskrigen (1337–1453), der var en serie konflikter, som involverede ledende skikkelser i begge nationer. Efter hundredeårskrigen blev England offer for sin egen krig om arvefølgende. Under Rosekrigene kæmpede to grene af Plantagenet-familien mod hinanden; Huset York og Huset Lancaster. Henrik Tudor fra Huset Lancaster afsluttede rosekrigene og etablerede Tudordynastiet i 1485.
Under tudorerne og det senere stuartdynasti blev England en stor kolonimagt. I Stuarternes tid blev den engelske borgerkrig udkæmpet, hvilket resulterede i henrettelse af Charles 1. (1649) og etableringen af en serie republikanske regeringer - første en parlamentarisk republik kaldet Commonwealth of England (1649-1653), derefter et militærdiktatur under Oliver Cromwell kendt som Protektoratet (1653-1659). I 1660 kom Stuartdynastiet tilbage til magten, selvom fortsat diskussion over religion og magt resulterede i afsættelsen af en anden Stuart-konge, James 2., under Glorious Revolution (1688). England, der havde erobret Wales i 1200-tallet, blev slået sammen med Skotland i 1707 og dannede en ny suveræn stat kaldet Kongeriget Storbritannien. Efter den industrielle revolution regerede Storbritannien over et verdensomspændende imperium, der er det største i historien. Efter en proces med afkolonisering i 1900-tallet, der hovedsageligt blev forårsaget af svækkelse af Storbritanniens magt efter de to verdenskrige, er stort set alle imperiets oversøiske områder i dag selvstændige lande. Den kulturelle indvirkning er dog fortsat udbredt i mange af disse.
Tiden fra de første beboere i Storbritannien og frem til den seneste istids maksimum kendes som ældre stenalder eller palæolitikum. Arkæologiske fund indikerer at området, som i dag kaldes England, blev koloniseret af mennesker længen inden resten af de britiske øer, fordi klimaet var mildere både under og imellem de forskellige istider. De tidligste tegn på mennesker er fra Happisburgh i Norfolk, hvor man har fundet de ældste menneskelige fodaftryk uden for Afrika, og de peger på, at der har været mennesker her for omkring 800.000 år siden. Den tidligste befolkning var jæger-samlere, der overlevede ved at jage vildt og samle spiselige planter. Havniveauet var på dette tidspunkt så lavt, at Storbritannien stadig var landfast med kontinentet, og varierende temperaturer over de mange årtusinder betød, at området ikke altid var beboet.Den sidste istid sluttede omkring 10.000 fvt., og England har været befolket lige siden. Dette markerer begyndelsen på den mellemste stenalder eller mesolitikum. Højere havniveauer gjorde at Storbritannien blev afskåret far kontinentet for sidste gang omkring 6500 f.v.t. Befolkningen var på denne tid stort set udelukkende genus Homo, Homo sapiens sapiens, og arkæologiske fund indikerer at at samfundstrukturen blev mere og mere kompleks, og de kunne manipulere med deres omgivelser og bytte på nye måder. Muligvis kunne de selektivt afbrænde skovområder for at lave rydninger, hvor flokke af dyr ville samles, hvilket gjorde dem nemmere at jage. Simple langdistancevåben har været de primære jagtredskaber, såsom kastespyd og muligvis slynger. Bue og pil var også kendt i Europa fra omkring 9000 f.v.t. Klimaet fortsatte med at blive varmere og det er sandsynligt, at befolkningstallet også steg.Den nyeste stenalder, eller neolitikum, begynder med introduktionen af landbrug, importeret fra mellemøsten, fra omkring 4000 fvt. Det er uvist, om de kom fra en stor folkevandring, eller om det var metoder, der blev tillært fra andre lande og bragt tilbage til Storbritannien. Folk begyndte at dyrke afgrøder og opdrætte dyr, og det ledte overordnet til at folk bosatte sig mere fast. Enorme gravhøje blev opført til de døde, og flere blev placeret i forhold til himlen og planeterne. Flintteknologi udviklede sig også, og der blev produceret en lang række kunstfærdige genstande. Der blev ryddet større mængder skov en tidligere for at gøre plads til marker og græsgange. Sweet Track i Somerset Levels er en af de ældste tømmerveje, der er fundet i Nordeuropa og en af de ældste veje i verden. Den er dendrokronologisk dateret til vinteren 3807–3806 fvt. og den antages at have haft en religiøs betydning.
Bronzealderen begyndte omkring 2500 fvt., hvor de første bronzegenstande begynder at dukke op i de arkæologiske fund. Dette stemmer overens med fremkomsten af klokkebægerkulturen; igen vides det ikke, om det kommer fra folkevandring eller om det er ved kulturel assimilation, og de kan være en blanding af begge. I bronzealderen sker der et skift fra det et samfund uden direkte ledere til at en stadig mere magtfuld elite begynder at vinde frem. Deres magt bliver vist ved kontrol over værdifulde ressourcer, muligheden for at kunne omskabe tin og kobber til bronzegenstande med høj status som sværd og økse, samt deres kunnen som jægere og krigere. Faste bosættelser blev stadig mere permanente og intensive. Mod slutningen af perioden findes adskillige eksempler på ekstremt fint metalarbejde, der er blevet fundet i depoter i floder. De er sandsynligvis endt her af rituelle årsager og måske viser det et progressivt skift fra himlen tilbage til jorden, idet befolkningstilvæksten satte jorden under større pres, og gjorde god jord mere værdifuld. På dette tidspunkt bliver England også en del af det atlantiske handelssystem, som skabte en kulturel kontinuitet over store dele af Vesteuropa. Det er også muligt at de keltiske sprog udviklede eller spredte sig til England som en del af dette system. Ved slutningen af jernalderen findes er med sikkerhed beviser for, at de blev talt over hele Europa, ligesom i den vestlige del af Britannien.Jernalderen siges normalt at starte omkring år 800 fvt. Det atlantiske handelssystem var på dette tidspunkt kollapset, selvom England fortsat havde kontakt over Kanalen med Frankrig, i takt med at Hallstattkulturen blev udbredt over hele landet. Det overordnede billede af perioden indikerer at der ikke har foregået en stor bevægelse af befolkningen, og der kendes kun en enkelt begravelse fra Hallstattkulturen i hele Storbritannien, og selv her er tegnene ikke 100 % sikre. Begravelser forsvinder tilsyneladende over hele landet, og det er muligt at man har fjerne kød og indvolde på afdøde. Voldsteder kendes siden bronzealderen, men et stort antal af dem blev opført i perioden fra 600-400 fvt., særligt mod syd. Efter omkring år 400 fvt. blev antallet af nye voldsteder dog reduceret betragteligt, og mange af dem blev beboet regelmæssigt, mens et mindre antal blev beboet meget intenst, hvilket indikere en grad af regional centralisering. Det er omkring dette tidspunkt, at de først kilde på Britannien begynder at optræde i forskellige annaler. Den første gang området nævnes er i Massaliote Periplus, en sejlmanual for købmænd, der antages at stamme fra 500-tallet f.v.t., og Pytheas af Massilia skrev om sin rejse til øen omkring 325 f.v.t. Begge tekster er i dag gået tabt, og på trods af at de er blevet citeret af senere forfattere, er der ikke nok information til at give input til en arkæologisk fortolkning.
Kontakten med kontinentet var generelt på et lavpunkt i bronzealderen, selvom den ikke har været uden betydning. Varer fra fastlandet har fortsat med at blive transporteret til England over i hele perioden, men havde muligvis en pause fra 350-150 f.v.t. Man antager ikke længere, at det er realistisk, at der har været adskillige bevæbnede invasioner med horder af emigrerede keltere, men der kendes til i hvert fald to invasioner. Omkring år 300 f.v.t. tider meget på, at der har været en gruppe fra den galliske stamme parisii, der tog til East Yorkshire, og etablerede en højtudviklet arraskultur, og fra omkring 150-100 f.v.t. har grupper af belgeaere taget kontrol over store del af Sydengland. Disse invasioner har været en flytning af et mindre antal mennesker, der har etableret sig selv som en krigerelite i toppen af det eksisterende system, frem for en etnisk udrensning. Den belgeaenske invasion var langt større end den som parisiiserne udførte, men keramikfremstillingen i perioden ændrede sig ikke, og det viser at den eksisterende befolkning ikke er flyttet. Det har alligevel medført socio-økonomiske ændringer. Pre-urbane og sågar urbane bosættelser, kaldet oppida, begyndte at overskygge de gamle voldsteder, og en ny elite, der baserede deres magt på dygtighed i kamp og evnen til at manipulere med ressourcerne, blev etableret.I 55 og 54 fvt. blev Storbritannien indvaderet af Julius Cæsar som en del af hans kampagner i Gallien, og han proklamerede at have vundet flere sejre, på trods af, at han aldrig kom længere ind i landet end Hertfordshire og ikke var i stand til at etablere en romersk provins. Invasionen markerer dog stadig et vendepunkt for britisk historie. Kontrollen med handel og bevægelsen af ressourcer og værdifulde varer blev vigtigere end nogensinde for eliten i det sydlige Storbritannien. Da Rom kunne levere relativ grænseløs rigdom og protektorer, blev denne stat den største aktør inden for dette område. Set i retrospekt kunne det ikke undgås at et sådant system ville resultere i en fuld invasion og slutteligt en annektering af området.
Den romersk historiker Tacitus skrev i sin bog Agricola, der blev færdiggjort i år 98, at variationen i de forskellige grupper af britere havde de samme karakteristika som folk fra kontinenten. Kaledoniere, indbyggerne i datidens Skotland, havde rødt hår og store lemmer, hvilket for Tacitus indikerede et germansk oprindelse, Silures, indbyggerne i nytidens Sydwales, var mørklødede med krøllet hår, hvilket indikerede et link til folk fra Iberien i den romerske provins Hispania, i det som i dag er Portugal og Spanien; og briterne tættes på gallerne på fastlandet mindede om gallerne. Nogle arkæologer og genetikere har udfordret den udbredte antagelse om, at de invaderende angelsakserne udryddede de indfødte briter i England, og de peger på, at en mindre bevægelse af mennesker har bragt nyt sprog og kultur til de indfødte som langsomt blev assimileret med.Der er dog fortsat debat om ophavet til befolkningen på de britiske øer. I 2003 og 2006 var henholdsvis Bryan Sykes og Stephen Oppenheimer fortalere for ideen om at øerne havde været beboet kontinuerligt siden mesolitikum med stor input fra øst under neolitikum. Siden er der blevet stillet spørgsmålstegn ved disse teorier, da forskere har peget på, at de haplotyper som Sykes og Oppenheimer associere med Spanien i sidste ende kommer fra Lilleasien. Dette er muligvis mere konsistent med en form for neolitisk udryddelse, men det er dog umuligt at datere denne genbevægelse. Andre teorier har foreslået at der har været en langt større tilgang af nye gener i den tidlige bronzealder, end man tidligere har antaget. Forskere fra University College of London har udført genetiske tests, der bekræfter den biologiske forskel på englændere og walisere, hvor de gener der findes i den indfødte engelske befolknings DNA har meget til fælles med den som findes i andre germanske dele af Nordeuropa, hvilket kan spores i Y-kromosomerne.
Efter Cæsars ekspeditioner begyndte romerne deres egentlige forsøg på at erobre Storbritannien i år 43 på vegne af kejser Claudius. De gik i land i Kent, hvor de besejrede to hære det blev ledet af kongerne af Catuvellauni-stammen, Caratacus og Togodumnus, i slag ved Medway og Themsen. Togodumnus blev dræbt og Caratacus flygtede til Wales. de romerske tropper, der blev ledet af Aulus Plautius, stoppede da Plautius sendte bud efter Claudius for at komme og afslutte kampagnen. Da Claudius ankom ledte han det sidste felttog mod Catuvellaunis hovedstad ved Camulodunum (det moderne Colchester), før han vendte tilbage til Rom og sin triumf. Catuvellaunistammen herskrede på dette tidspunkt over det mest af det sydøstlige hjørne af England; 11 lokale høvdinger overgav sig og en række kongedømme blev etableret, og resten blev en romersk provins med Camulodunum som hovedstad. Over de næste fire år blev territorierne konsolideret og den fremtidige kejser Vespasian ledte en kampagne i sydvest, hvor han underlagde sig endnu to stammer. I 54 var grænsen blevet skubbet helt tilbage til Severn og Trent, og der var kampagner undervejs, der ville underlægge sig Nordengland og Wales. I år 60 gjorde stammer oprør mod romerne under krigerdronningen Boudicca. Camulodunum blev brændt ned ligesom Londinium og Verulamium gjorde, og er der arkæologiske tegn på, at det samme skete for Winchester. Den anden Legion Augusta, der var udstationeret ved Exeter, nægtede at flytte sig af frygt for et oprør blandt de lokale. Guvernøren, Suetonius Paulinus, kom tilbage fra sin kampagne i Wales for at møde Boudicca i kamp. Der var store kampe et sted langs Watling Street, og Boudicca led et stort nederlag. Provinsen blev pacificeret.
I løbet af de næste 20 år blev grænserne kun udvidet lidt, men under guvernøren Agricola blev de sidste uafhængige småområder i Wales og Nordengland endeligt inkorporeret i den romerske provins. Han ledte også kampagner ind i Skotland, men disse erobringer blev tilbagekaldt af kejser Domitian, og grænserne blev gradvist endelige langs en linje ved Stanegate i Nordengland. Hadrians mur blev bygget langs denne linje i 138; bortset fra en antal forposter i Skotland blev dette den nye grænse. Romerne og deres kultur var kommet for at blive; over de næste 350 års herredømme over England blev romernes allestedsnærværende tilstedeværelse forankret i landskabet.
I kølvandet på at romerne forlod Storbritannien i midten af 400-tallet, blev det nuværende England gradvist befolket af germanske grupper. Under en samlet betegnelse kaldes det "angelsaksere", og de bestod af anglere og saksere fra det nu dansk/tyske grænselandeområde og jyder fra Jylland. Hele området blev omtalt som "Hwicce" og bebyggelserne i syd blev kaldt Gewisse. Slaget ved Deorham var et vigtigt slag, der atablerede den angelsaksiske styre i 577. Der havde været saksiske lejetropper i Storbritannien siden slutningen af romernes tid her, men de fleste fra denne befolkningsgruppe antages at være kommet til efter 400-tallet. Invasionernes præcise omfang og type er ikke blev fulgt klarlagt, og der hersker tvivl om sandhedsværdien i de historiske beretninger, som følge af manglende arkæologisk materiale. Gildas Sapiens’ De Excidio et Conquestu Britanniae, der er nedskrevet i 500-tallet, påstår at da den romerske hær forlod Britannien i 300-tallet, blev de indfødte briter invaderet af deres naboer pikterne fra nord (det nuværende Skotland) og scotierne (fra det nuværende Irland). Briterne inviterede herefter sakserne til øen i håb om, at stoppe de invaderende hærer. Til deres forfærdelse vendte sakserne sig mod briterne efter de havde besejret scotierne og pikterne.
Der bliver normalt inkluderet syv kongedømmer, der blev etableret af disse saksiske emmigranter. Te lå sammen i sydøst: Sussex, Kent og Essex. Midlands blev domineret af kongerigerne Mercia og East Anglia. Monarkerne af Mercias slægt gik helt tilbage til begyndelsen af 500-tallet. Mod nord var Northumbria som bestod af to tidligere kongeriger, Bernicia og Deira. Disse kongeriger udviklede sig så de til sidst blev domineret af Northumbria og Mercia i 600-tallet, Mercia i 700-tallet og herefter Wessex i 800-tallet. Kongeriget Northumbria udvidede sin kontrol mod nord ind i Skotland og mod vest ind i Wales. Det underlagde sig også Mercia, hvis første magtfulde konge, Penda, blev dræbt af Oswy i 655. Northumbrias magt begyndte at aftage efter 685 med deres konge Aegfriths nederlag og død forårsaget af pikterne. Mercias magt nåede sit højdepunkt under Offas regeringstid, som i 785 havde indflydelse over det meste af angelsaksisk England. Fra Offas død i 796 blev Wessex overherredømme under Egbert etableret. Han udvidede sin kontrol mod vest ind i Cornwall inden han besejrede Marcia under slaget ved Ellendun i 825. Fire år senere undkastede Northumbrias konge, Eanred, sig også Wessex.Rækkefølgen på begivenheder i 400- og 500-tallet er særligt svære at verificere, da de er fyldt med en blanding af mytologi, som eksempelvis personerne Hengist og Horsa, og legender, som om Sankt Germanus' såkaldte "Alleluiasejr" over hedningerne, og halvdokumenteret historie som uddrag af Ambrosius Aurelianus og Kong Arthur. Antagelsen om at sakserne simpelthen udrydde eller fordrev de indfødte briter fra England er blevet modbevist af flere arkæologer siden 2000'erne. Under alle omstændigheder spredte angelsakserne, inklusive saksificerede britere sig gradvist til hele England via en kombination af militære erobringer og kulturel assimilering, indtil der i 700-tallet var opstået en form for England.
Kristendommens indførsel i angelsaksisk England begyndte omkring år 600, hvor den var påvirket af keltisk kristendom fra nordvest og af den romerskkatolske kirke fra sydøst. Augustin, den første ærkebiskop af Canterbury, påbegyndte sit hverv i 597. I 601, døbte han den første angelsaksiske konge, Æthelbert af Kent. Den sidste hedenske angelsaksiske konge, Penda af Mercia, døde i 655. Den sidste hedenske jydske konge, Arwald på Isle of Wight, blev dræbt i 686. Den angelsaksiske missionering på kontinentet tog fart i 700-tallet, hvilket ledte til at kristendommen i praksis var udbredt i hele Frankerriget omkring år 800.
I løbet af 600- og 700-tallet gik magten på skift imellem de store kongeriger. Beda skriver, at Æthelbert af Kent var den dominerende konge ved udgangen af 500-tallet, men magten synes at være gået nordpå til Northumbria, der var blevet dannet ved sammenlægningen af Bernicia og Deira. Edwin af Northumbria havde sandsynligvis magten over store dele af Britannien, selvom Bedas forkærlighed for Northumbria skal holdes for øje, når man tolker hans tekst. Arvekriser betød, at Northumbrias hegemoni ikke var konstant, og Mercia forblev et magtfuldt kongerige, særligt under Penda. To nederlag gjorde effektivt en ende på Nortumbrias dominans; Slaget ved Trent i 679 mod Mercia, og slaget ved Nechtanesmere i 685 mod pikterne.Det såkaldte "mercianske overherredømme" dominerede i 700-tallet, men det var dog ikke konstant. Æthelbald og Offa, de to mest magtfulde konger, fik høj status, og Offa blev overvejet som en potentiel overherre for den sydlige del af Storbritannien af Karl den Store. Offa kunne skaffe mænd og ressourcer til opførslen af Offa's Dyke, der går langs grænsen til Wales, hvilket viser hans magt. Wessex blev langsomt et stærkere kongerige, og udfordringer fra mindre kongeriger gjorde at Mercias magt blev holdt tilbage, og i begyndelsen af 800-tallet var det Mercias overherredømme slut.
Denne periode er blevet beskrevet som Heptarkiet, selvom termen ikke længere bruges i universitetskredser. Ordet blev skabt på basis af de syv kongeriger Kongeriget Northumbria, Mercia, Kent, East Anglia, Essex, Sussex og Wessex, der var de syv dominerende kongeriger. Der var også andre kongeriger der var politisk vigtige i perioden og de inkluderede Hwicce, Magonsaete, Lindsey og Middle Anglia.
Første gang der berettes om vikinger i England i er 787 i Dorsetshire på sydvestkysten. Det første større angreb i Storbritannien var i 793 på Lindisfarne kloster, og det blev nedskrevet i den Angelsaksiske Krønike. På dette tidspunkt var vikingerne dog efter al sandsynlighed veletablerede på Orkney og Shetlandsøerne, og der er givetvis foregået mange tidligere vikingetogter inden da, som der bare ikke findes kilder på. Det første vikingeangreb på Iona forgik ifølge de overleverede kilder i 794. Vikingernes ankomst (særligt den danske Store Hedenske Hær) ændrede den politiske og sociale geografi i Storbritannien og Irland. I 867 blev Kongeriget Northumbria erobret af de danske vikinger og Kongeriget East Anglia blev erobret i 869. Selvom Wessex formåede at afværge vikingerne under slaget ved Ashdown i 871, så ankom en ny hær, hvilket gjorde at sakserne var i forsvarsposition. På nogenlunde samme tid døde Wessex' konge,Æthelred, og han blev efterfulgt af sin yngre bror Alfred. Alfred blev straks efter konfronteret med opgaven med at forsvare Wessex mod danerne. Han brugte de første fem år af sin regeringstid på at forsvare sit kongerige mod den invaderende fjende. I 878 blev Alfreds tropper overfaldet ved Chippenham i et overraskelsesangreb.Det var først, da Wessex uafhængighed hang i en tynd tråd, at han viste sig som en stor konge. I maj 878 ledte han sine tropper til sejr over vikingerne under slaget ved Edington. Sejren var så stor, at den danske leder Gorm den Gamle (på engelsk Guthrum), blev tvunget til at lade sig døbe og trække sig ud af Mercia. Alfred begyndte herefter at forstærke Wessex' forsvar, og fik bygget en ny flåde på 60 skibe. Hans succes bragte Wessex og Mercia flere år med fred og en økonomisk genopbygning i de plyndrede områder.Alfreds succes blev vedligeholdt af hans søn Edward, hvis store sejre over danerne i East Anglia i 910 og 911 blev fulgt op af en knusende sejr under slaget ved Tempsford i 917. Disse militære sejre tillod at Edward fuldt inkorporerede Mercia i sit kongerige, og han tilføjede East Anglia efter sin erobring. Edward begyndte herefter at styrke de nordlige grænser mod det danske kongerige i Northumbria. Edwards hurtige erobring af de engelske kongeriger betød, at Wessex fik betaling fra de kongerige, der fortsat eksisterede, inklusive Gwynedd i Wales og Skotland. Hans dominans blev yderligere forstærket af hans søn Æthelstan, der flyttede Wessex' grænser mod nord ved i 917 at besejre Kongeriget York, og han ledte en invasion mod Skotland både via land og havet. Disse erboringer gjorde at han tog titlen som "konge over englænderne" for første gang.
Englands dominans og uafhængighed blev fastholdt af de følgende konger. Det var ikke før 978 og kroningen af Ethelred 2. den Rådvilde, at den danske trussel atter blev aktuel. To magtfulde danske konger (Harald Blåtand og senere hans søn Svend Tveskæg) begge startede ødelæggende invasioner af England. De angelsaksiske tropper led et stort nederlag under slaget ved Maldon i 991. Flere danske angreb fulgte, og deres sejre var talrige. Æthelreds kontrol over adelsfolkene blev mindre, og han blev mere og mere desperat. Hans løsning blev at betale danerne; i omkring 20 år betalte han stadigt større summer til den danske adel, i et forsøg på at holde dem væk fra Englands kyster. Pengene blev kendt som danegæld, og betalingerne begyndte at lamme den engelske økonomi, og til sidst blev de for dyre at betale.Æthelred lavede derfor en alliance med Normandiet i 1001 ved at gifte sig med hertugens datter, Emma, i håb om at styrke England. I 1002 begik han den store fejl at beordre en massakre på alle daner i England, hvilket fik voldsomme konsekvenser. Det gjorde Svend Tveskæg vred, så han startede et årti med ødelæggende angreb på England. Nordengland, der havde en stor dansk befolkning, var på Svend Tveskægs side. I 1013 var både London, Oxford og Winchester blevet erobret af danerne. Æthelred flygtede til Normandiet, og Svend tog tronen. Han døde dog pludseligt i 1014, og Æthelred vendte tilbage til England, hvor han blev konfronteret med Svends efterfølger Knud. I 1016 døde også Æthelred pludseligt, hvorefter Knud hurtigt overvandt de resterende saksere, og han dræbte Æthelreds søn Edmund i processen. Knud tog tronen og kronede sig selv som konge over England, der blev en del af Nordsøimperiet.
Alfred af Wessex døde i 899 og blev efterfulgt af Edward af Wessex. Edward, og hans svoger Æthelred af (hvad der var tilbage af) Mercia, begyndte at ekspandere landet, og opførte fæstninger og byer. Ved Æthelreds død, regerede hans kone (Edwards søster) som "Lady of the Mercians" og fortsatte ekspansionen. Tilsyneladende fik Edward opfostret sin søn Æthelstan ved Mercias hof, og ved Edvards død overtog Athelstan tronen i Mercia, og efter noget usikkerhed også Wessex.
Æthelstan fortsatte ekspansionen efter sin far og tante, og han blev den første konge der opnåede direkte herskerskab over det område, som i dag kaldes England. De titler, som han fik i chartrer og på mønter antyder at han havde magt over et endnu større område.
Hans ekspansion blev ikke godt modtaget af de andre kongeriger i Storbritannien, og han besejrede en kombineret skotsk-vikingehær under slaget ved Brunanburh. Foreningen af England var dog ikke sikker. Under Æthelstans efterfølgere Edmund og Edred blev Northumbria gentagne gange tabt og vundet tilbage af de engelske konger. Da Edgar af England fik magten konsoliderede han et område, der havde samme udstrækning som under Athelstan, og riget forblev herefter samlet.
Nye skandinaviske angreb på england begyndte mod slutningen af 900-tallet. Ethelred regerede længe men mistede til sidst sit kongerige til Svend af Danmark, selvom han tog riget igen ved Svends død. Ethelreds søn, Edmund Jernside, døde kort efter, hvilket gjorde det muligt for Svends søn Knud at blive konge over England, efter en erobring i 1016. Under hans styre blev kongeriget centrum for et imperie der også inkluderede Danmark og Norge.
Knud blev efterfulgt af sine sønner, men i 1042 blev det oprindelige dynasti genoprettet ved kroningen af Edvard Bekenderen. Han formåede ikke at efterlade sig en arving, hvilket resulterede i store konflikter over, hvem der skulle have tronen ved hans død i 1066. Hans magtkampe med Godwin af Wessex, Knuds skandinaviske efterkommere og normannernes ambitioner, som Edvard introducerede i britisk politik, for at styrke sin egen position, resulterede i, at der blev kæmpet om kontrollen af Edvards rige.
Harold Godvinson blev konge, sandsynligvis udpeget af Edvard Bekenderen på hans dødsleje, og godkendt af Witenagemot.Vilhelm Erobreren, Harald Hårderåde (hjulpet af Harold Godvinson bror Tostig) og Svend Estridsen forsøgte alle at tage tronen. Edgar Ætheling havde den største ret til tronen, men han var ganske ung, og manglede magtfulde støtter, hvilket gjorde, at han kom ikke i betragtning som konge, og han spillede ikke en stor rolle i magtkampene i 1066, selvom han blev gjort konge for en kort stund af Witan efter Harold Godvinsons død.
I september 1066 ankom Harald Hårderåde til Nordengland med en styrke på omkring 15.000 mænd og 300 langskibe (50 mand i hver båd). Sammen med sig havde han jarlen Tostig, der havde lovet at støtte ham. Harold Godwinson besejrede og dræbte Harald Hårderåde og Tostig og den norske hær under slaget ved Stamford Bridge.
Den 28. september i 1066 invaderede Vilhelm Erobreren med en styrke af normannere i et felttog kendt som den Normanniske erobring af England. Den 14. oktober kæmpede Harold mod normannerne efter han havde marcheret hele vejen fra Yorkshire efter slaget ved Hastings, hvor den engelske hær blev besejret og Harold blev dræbt. Det styrkede Vilhelm yderligere, at Edgar Æthelings støtte snart gik i sig selv, og Vilhelm blev kronet som konge over England juledag 1066. I de næste fem år mødte han en serie engelske oprør i forskellige dele af landet og en halvhjertet dansk invasion, men han formåede at slå modstanden til side, og han etablerede et varigt regime.
Den normanniske erobring ledte til en stor ændring i Englands historie. Vilhelm beordrede fremstillingen af Domesday Book, der var en oversigt over hele befolkningen, deres land og deres ejendom til skatteformål, som afslørede at den herskende engelske klasse var blevet fordrevet og erstattet af normannere allerede 20 år efter erobringen. Normannerne monopoliserede alle de ledende stillinger i regeringen og i kirken. Vilhelm og hans adelige talte og styrede domstole på normannisk fransk i både England og Frankrig. Brugen af den angelnormanniske sprog der blive brugt af aristokratiet forsatte i århundreder og efterlod et uudsletteligt mærke på udviklingen af det moderne engelske sprog.
Efter at være blevet kronet på juledag i 1066 begyndte Vilhelm straks at konsolidere sin magt. I 1067 blev han mødt med oprør alle steder, og han brugte fire år på systematisk at knuse hver og én. Han fortsatte herefter med at vise sin overlegenhed over Skotland og Wales, ved at tvinge dem til at anerkende ham som overherre.
Den engelske middelalder var karakteriseret ved borgerkrig, international krig, lejlighedsvis genopbygning og udbredte politiske intriger blandt aristokratiet og den kongelige elite. England var mere end selvforsynende med korn, mejeriprodukter, oksekød og lam. Landets internationale økonomi blev baseret på handel med uld, hvor uld fra får på overdrev i det nordlige England blev eksporteret til tekstilbyer i Flandern, hvor det blev forarbejdet om til klædestof. Udenrigspolitikken i middelalderen blev i høj grad formet af forholdende til den flamske tekstilindustri, som var et dynastisk eventyr i det vestlige Frankrig. Der blev etableret en engelsk tekstilindustri i 1400-tallet, der gav grobund for en hurtig engelsk akkumulation af store mængder kapital.
Henrik 1., der var den fjerde søn af Vilhelm Erobreren, efterfulgte sin ældre bror Vilhelm 2. som Konge af England i 1100. Han var også kendt som "Henry Beauclerc" (som følge af han uddannelse, da hans ældre bror Vilhelm stod første i arverækken og derfor fik den praktiske træning til at overtage hvervet som konge, og Henrik fik derfor en alternativ, formel uddannelse), og han arbejdede hårdt for at reformere og stabilisere landet, og udglatte forskellen mellem angelsaksiske og angelnormanniske samfund. Tabet af hans søn, William Adelin, ved forliset af White Ship i november 1120, underminerede hans reformer. Problemet om arvefølgende kastede lange skygger over den efterfølgende engelske historie.
Henrik 1. havde krævet at det ledende baroner, gejstlige og embedsmænd i Normandiet og England havde sværget en ed til at acceptere Matilda (også kendt som Kejserinde Maud, Henrik 1.'s datter) som sin arving. England var bestemt ikke glade for at acceptere en udefrakommende, og en kvinde, som deres hersker.
Der er tegn på, at Henrik var usikker på sine egne planer og eden om at gøre Matilda til sin arving. Henrik håbede sandsynligvis på, at Matilda ville få en søn og træde til side som dronningemoder, hvorved hendes søn kunne blive den næste arving. Ved Henriks død ignorerede de normanniske og engelske baroner Matildas krav på tronen, og igennem en serie beslutninger blev det i stedet Henriks yndlingsnevø, Stefan, der blev deres ny hersker.
Den 22. december 1135 blev Stefan kronet med stor støtte fra kirke og nationen. Matilda og hendes søn stod direkte i linje til at arve titlen efter Henrik 1., men hun var i Frankrig på dette tidspunkt. Den efterfølgende borgerkrig fra 1139-1153 blev kendt som anarkiet. I efteråret 1139 invaderede Matilda England med hendes uægte halvbror Robert af Gloucester. Hendes mand, Geoffroy 5. af Anjou, erobrede Normandiet, men krydsede ikke kanalen for at hjælpe sin hustru, da han var tilfreds med at have Normandiet og Anjou. Under centralautoritetens sammenbrud opførte adelen en lang række såkaldte adulterine castles (borge der blev opført uden regeringens tilladelse).
Stefan blev taget til fange, og hans regering gik i opløsning. Matilda udnævnte sig selv til dronning, men kom snart på kant med sine undersåtter, og hun blev udvist af London. Der fulgte en tid med genopbygning og borgerkriger der fortsatte frem til 1148, hvor Matilda vendte tilbage til Frankrig. Stefan regerede stort set uden modstand frem til hans død i 1154, selvom hans greb om tronen stadig var usikker. Så snart han fik magten igen, begyndte han på nedrivningen af de borge, som adelen havde opført, og som var hadet af bønderne, da de var blevet tvunget til at hjælpe med at bygge og vedligeholde dem. Stefan beholdt nogle få borge, hvilket gjorde ham upopulær hos hans arving. Under Stefans tid som konge skiftede magten i høj grad over til baronerne, da borgerkrig og lovløshed brød ud. I et forsøg på at berolige de skotske og walisiske plyndringstogter, overdrog han stor landområder.
Kejserinde Matilda og Geoffroys søn, Henry, vendte tilbage med en ny invasion; han var allerede greve af Anjou, hertug af Normandiet og hertug af Aquitaine, da han ankom til England. Da Stefens søn og arving Eustace døde i 1153, lavede kongen en aftale med Henrik af Anjou (der senere blev kong Henrik 2.) om at han skulle efterfølge Stefan, og freden imellem de to var sikret. England var en del af en større sammenslutning, som i retrospekt er blevet navngivet Angevinriget. Henrik rev de resterende ulovlige borge ned, og han udvidede sin magt på forskellige måde over Irland, Skotland, Wales, Flandern, Nantes, Bretagne, Quercy, Toulouse, Bourges og Auvergne.
Under Henriks 2.s tid på tronen kom magten tilbage fra baronierne til kongestaten i England. Der skete også en omfordeling af den lovgivende magt fra kirken til kongen. Perioden varslede også en egentligt skift ved oprettelsen af lovgivning og et radikalt skift væk fra feudalisme. Hans magt over det nye angelangevinske og angel-aquitanianske aristokrati udviklede sig også, selvom på samme måde som det angelnormanniske gjorde, og de normanniske interagerede med deres franske ligmænd.
Henriks efterfølger, Richard 1. (Richard Løvehjerte også kendt som "Den fraværende konge") blev travlt optaget af udenlandske krige, og han deltog i det tredje korstog, hvor han blev taget til fange og vendte tilbage mod og sværge troskab til Det tysk-romerske Rige som en del af sin løsesum og forsvare de franske områder mod Filip 2. af Frankrig. Efterfølgeren, hans yngre bror Johan, tabte mange af disse områder inklusive Normandiet efter det katastrofale slag ved Bouvines i 1214, på trods af at han i 1212 havde fået Kongeriget England til at betale til paven i Rom og genetablerede dets uafhængighed.
Fra 1212 havde Johan en konstant politik om at opretholde nære relationer med paven, hvilket til dels kan forklare, at paven erklærede Magna Carta ugyldigt.
Under hans styre gjorde en kombination er højere skatter, mislykkede krige og konflikter med paven at kong Johan blev upopulær blandt sine baroner, og i 1215 besluttede nogle af de vigtigste og mest magtfulde at gøre oprør mod ham. Han mødtes med deres leder sammen med deres franske og skotske allierede ved Runnymede, nær London den 15. juni 1215 for at underskrive Magna Carta, der indførte juridiske begrænsninger af kongens personlige magt. Da han havde underskrevet under tvang, fik Johan tilladelse fra paven til, at han kunne bryde aftalen, så snart ufreden var ophørt, og dette ledte til den første baronkrig, og prins Ludvig af Frankrig blev inviteret til at invadere landet. De fleste af de engelske baroner havde inviteret ham til at erstatte Johan på tronen, og udnævnte ham som konge i London i maj 1216. Johan rejste rundt i landet for at kæmpe mod oprørstropperne, og han ledte bl.a. en to måneders belejring mod Rochester Castle, hvor oprørerne holdt til.
Johans søn, Henrik 3., var kun 9 år gammel, da han blev udråbt som konge (1216–1272). Han brugte meget af sit styre på at kæmpe med baronerne over Magna Carta og de kongelige rettigheder, og han blev til sidst tvunget til at indkalde til det første "parlament" i 1264. Han mislykkedes også kontinentet, hvor han forsøgte at genetablere engelsk kontrol over Normandiet, Anjou og Aquitaine.
Hans regeringstid var præget af mange oprør og borgerkrige, der ofte var fremprovokeret af inkompetence og dårlig ledelse i regeringen, og Henrik blev opfattet som stor tilhænger af det franske hof, hvilket begrænsede den engelske adels indflydelse. En af disse oprørere, der blev ledet af en forurettet hofmand, Simon de Montfort, er kendt for samlingen af et af de tidligste forstadier til det britiske parlament. Udover at kæmpe under den anden baronkrig, førte Henrik 3. krig mod Ludvig den Hellige, og blev besejret i Saintongekrigen, men Ludvig udnyttede ikke sin sejr, da han respekterede sin modstanders rettigheder.
Edvard 1.'s styre (regerede fra 1272-1307) var mere succesfuldt. Edvard udskrev flere love, der styrkede hans regerings magt, og han indkaldte til det første officielle engelske parlament (som bl.a. hans Model Parliament). Han erobrede af Wales og forsøgte at udnytte en arvestrid til at få kontrol over Kongeriget Skotland, men dette udviklede sig dog til en bekostelig og langtrukken militærkampagne.
Hans søn, Edvard 2., viste sig at være en katastrofe. Han var en svag hersker, der foretrak stråtækning og grøftegravning frem for ridderturnering, jagt eller anden underholdning, som kongerne på denne tid begav sig af med. Han brugte det meste af sit styre på forgæves at styre adelen, der var fjendtligt indstillet overfor ham. Imens begyndte den skotske leder Robert Bruce at generobre det territorium, som Edvard 1. havde taget fra skotterne. I 1314 led den engelske hær et katastrofalt nederlag mod skotterne under slaget ved Bannockburn. Edvard gav også store gaver til sin ven Piers Gaveston, der var en ridder født til ringe kår. Det har været bredt antaget, at Edvard var homoseksuel som følge af sit tætte venskab med Gaveston, men der er ingen konkrete beviser for dette. Kongens fjender, der bl.a. talte hans fætter Thomas af Lancaster, fangede og myrdrede Gaveston i 1312.
Edvards endeligt kom i 1326, da hans hustru, dronning Isabella, rejste tilbage til Frankrig for sammen med sin elsker, Roger Mortimer, at invadere England. På trods af deres relativt lille hær skaffede de sig hurtigt mange støtter til deres sag. Kongen flygtede til London, og hans ven efter Gavestons død, Hugh Despenser, fik en offentlig rettergang og henrettelse. Edvard blev til sidst fanget og anklaget for at have brudt sin kroningsed. Han blev afsat og sad herefter i fængsel i Gloucestershire indtil han blev myrdet engang i efteråret 1327, sandsynligvis af en af Isabella og Mortimers agenter.
Millioner af folk i Nordeuropa døde under den store hungersnød 1315–1317. I England døde omkring en halv million mennesker, hvilket svarede til mere end 10 % af befolkningen.Edvard 3., søn af Edvard 2., blev kronet i en alder af 14 år med sin mor og hendes konsort Roger Mortimer. I en alder af 17 år ledte han et succesfuldt kup mod Mortimer, der var de facto leder af landet, og han begyndte sit personlige styre. Edvard 3. regerede fra 1327-1377, og han formåede at genopbygge den kongelige autoritet samt at omdanne Kongeriget England til den mest effektive militærmagt i Europa. Under hans styre var der en vigtig udvikling i lovgivning og regering - og særligt i udviklingen af det engelske parlament - samt pestens hærgen. Efter at have besejret men ikke underlagt sig Skotland, erklærede han sig som den retmæssige arving til den franske trone i 1338, men hans krav blev afvist som følge af den saliske lov. Dette startede den konflikt, som senere blev kendt som hundredårskrigen. Efter nogle begyndende vanskeligheder gik krigen exceptionelt godt for England; sejre ved Crécy og Poitiers ledte til den meget favorable Brétignyfred. Edvards senere år blev dog præget af internationale fiaskoer og interne stridigheder på hjemmefronten, hvilket for en stor dels vedkommende var et resultat af hans inaktivitet og dårlige helbred.
I 1373 underskrev England en alliance med kongeriget Portugal, hvilket af mange hævdes at være den ældste alliance i verden, som stadig står ved kraft.
I 1381 udbrød et bondeoprør, der blev ledet af Wat Tyler, i store dele af England. Det blev slået ned af Richard 2., med omkring 1.500 døde oprørere til følge.
Pesten, der var en epidemi af byldepest der spredte sig over hele Europa, ankom til England i 1348 og dræbte op mod en tredjedel af befolkningen. Militære konflikter i denne periode drejede sig normalt om hjemlige naboer som walisere, skotter eller irer, og inkluderede hundredårskrigen mod Frankrig og deres skotske allierede. Vigtige engelske sejre under krigen inkluderede Crécy og Agincourt. Det endelige nederlag for den oprørske walisiske prins, Owain Glyndwr, i 1412 af prins Henrik (som senere blev Henrik 5.) repræsenterede den sidste store bevæbnede forsøg fra waliserne på at gør sig fri af det engelske overherredømme.
Edvard 3. gav land til magtfulde adelsfamilie, inklusive mange i den kongelige arvefølge. Da landområder var det samme som magt, kunne disse magtfulde mænd forsøge at gøre krav på kronen. Richard 2.s autokratiske og arrogante metoder tjente kun til at fremmedgøre adelen yderligere, og hans voldsomme fordrivelse af Henrik 4. i 1399 øgede uroen.
Henrik brugte meget af sit styre på at forsvare sig mod komplotter, oprør og mordforsøg.
Oprørene fortsatte op igennem de første ti år af Henriks styre, inklusive Glyndwroprøret, hvor han udråbte sig selv som prins af Wales i 1400, og Henry Percys oprør. Kongens succes med at slå disse oprør ned skyldte stil dels hans ældste søn, Henry af Monmouths militære evner. Han blev senere konge, selvom han allerede formåede at få meget af den effektive magt fra sin fader i 1410.
Henrik 5. overtog tronen i 1413. Han fornåede fjendtlighederne med Frankrig, og begyndte at en række militære kampagner, der i dag bliver betragtet som en ny fase i hundredeårskrigen, som bliver kaldt lancasterkrigen. Han vandt flere vigtige sejre over Frankrig, inklusive slaget ved Agincourt. Ved freden i Troyes fik Henrik 5. magt til at overtage tronen efter den daværende regent, Karl 6. af Frankrig. Fredsaftalen bestemte også, at han kunne gifte sig med Karl 6.'s datter, Catherine of Valois. De blev gift i 1421, men Henrik døde allerede året efter af dysenteri, hvilket efterlod flere hans storstilede planer uforløste, inklusive planen om blive konge over Frankrig, og at lede et nyt korstog for at tage Jerusalem tilbage fra muslimerne.
Henriks søn, Henrik 6. blev konge i 1422 som spæd. Hans regeringstid var en konstant uro, som følge af hans politiske svaghed. Mens han voksede op, blev England regeret af Regency Government of England 1422–37.
Regency Council forsøgte at få indsat Henrik 6. som konge i Frankrig, som det var blevet foreskrevet i freden i Troyes, der var blevet underskrevet af hans fader, og der blev sendt engelske tropper afsted for at overtage områder af Frankrig. I første omgang så manøvren ud til at virke, som følge af kong Karl 6.'s søns dårlige politiske situation, efter han havde erklæret sig som den retmæssige konge som Karl 7. af Frankrig. I 1429 begyndte Joan of Arc at lede en fransk militær indsats for at forhindre englænderne i at få kontrol over landet. med hendes hjælp fik de franske styrker skubbet de engelske tropper tilbage, og de fik taget kontrollen over franske territorier tilbage.
I 1437 blev Henrik 6. myndig, og han begyndte at regere aktivt som konge. I et forsøg på at skabe fred giftede han sig med en fransk adelskvinde, Margaret af Anjou i 1445, som freden i Tours foreskrev. Fjendtlighederne med Frankrighederne blussede op igen i 1449. Da England tabte hundredeårskrigen i august 1453 endte Henrik i et mentalt nedbrud, som varede indtil julen 1454. I kraft af hans manglende evne til at regere og kontrollere adelen udbrød der borgerkrig i 1455.
Konflikten er kendt som rosekrigene, og selvom slagene var meget sporadiske og små, så var der et generelt sammenbrud i kronens magt og autoritet. Hoffet og parlamentet flyttede til Coventry, der var Lancasterhusets højborg, hvilket effektivt gjorde byen til landets hovedstad frem til 1461. Henriks fætter, der afsatte ham i 1461 og overtog tronen som Edvard 4., forsøgte at genoprette kronens magt. Edvard besejrede Lancaster-folkene under slaget ved Mortimer's Cross. Han blev kortvarigt smidt af tronen i 1470-1471, da Richard Neville, jarl af Warwick, bragte Henrik tilbage til magten. Seks måneder senere lykkedes det for Edvard at besejre og dræbe Richard Neville i kamp, og han tog tronen tilbage. Henrik blev fængslet i Tower of London og døde her.
Edvard døde i 1483 i en alder af kun 40 år. Hans ældste søn og arving Edvard 5., der var 13 år gammel, skulle have efterfulgt ham, men kongens bror Richard, hertug af Gloucester erklærede hans ægteskab for at være bigami og derfor ugyldigt, hvilket gjorde alle hans børn uægte. Edvard 5. og hans 10-årige bror Richard blev fænsglet i Tower of London, og deres onkel udråbte sig selv som konge under navnet Richard 3. De to prinser blev aldrig set igen, og de døde sandsynligvis i Tower. Det er en udbredt opfattelse, at Richard fik dem myrdet, men deres præcise skæbne er fortsat ikke kendt. Uanset hvad der faktisk skete, så blev kongen hånet som en forræderisk djævel, der myrdede sine egne nevøer for at få tronen. Dette had overskyggede hans regeringstid, der kun varede kort tid. I sommeren 1485 vendte England Tudor, fra huset Lancaster, tilbage til England efter sit eksil i Frankrig. Han besejrede og dræbte Richard i slaget ved Bosworth Field den 22. august og blev herefter kong Henrik 7..
Med Henrik 7.'s tronbestigelse i 1485 endte rosekrigene, og Tudorne ville fortsætte med at regere landet i de følgende 118 år. Normalt bliver slaget ved Boswort Field betragtet som enden på middelalderen i England, selvom Henrik ikke introducerede nogle nye koncepter i monarkiet, og i det meste af sin regeringstid var hans greb om magten relativt svagt. Han gjorde krav på tronen ved erobring og Guds dømmekraft i kamp. Parlamentet anerkendte ham hurtigt som konge, men tilhængerne af huset York var langt fra besejrede. Ikke desto mindre giftede han sig med Edvard 4.'s ældste datter, Elizabeth, i januar 1486, og han forenede dermed huset York og huset Lancaster.
det var de færreste af de europæiske regeringsoverhoveder troede ikke på, at Henrik ville overleve længe, og de var derfor villige til at lade hans modstandere opholde sig i deres lande. Det første plot mod ham var Stafford- og Lovelloprøret i 1486, der ikke udgjorde nogen seriøs trussel. Mens Richard 3.'s nevø John de la Pole, jarlen af Lincoln, gjorde endnu et forsøg det følgende år. Ved brug af en bondeknægt ved navn Lambert Simnel, der spillede Edvard, jarl af Warwick (den rigtige Warwick sad låst ind på Tower of London), ledte han en hær til england, der bestod af 2.000 tyske lejesoldater, som var betalt af Margaret af Bourgogne. de blev besejret og de la Pole blev dræbt under kampene i slaget ved Stoke, hvor loyaliteten af en del af Henriks kongelige tropper var tvivlsom. Kongen, der indså at Simnel blot var en marionet, ansatte ham i det kongelige køkken.
En mere seriøs trussel var Perkin Warbeck, der var en flamsk mand, der udgav sig for at være Edvard 4. søn Richard. Endnu engang blev han støttet af Margaret af Bourgogne, og han invaderede england fire gange i perioden 1495–1497 inden han endeligt blev fanget og smidt i Tower of London. Både Warbeck og jarlen af Warwick var for farlige at have nær, selv i fangeskab, og Henrik henrettede dem derfor i 1499 inden Ferdinand og Isabella af Spanien lod deres datter Catherine komme til England for at gifte sig med hans søn Arthur.
I 1497 besejrede Henrik et oprør fra Cornwall, der marcherede mod London. Resten af Henrik 7.'s regeringstid var relativt fredsommelig, på trods af bekymringer om arvefølgen efter hans hustru Elizabeth af York døde i 1503.Henrik 7.'s udenrigspolitik var fredelig. Han dannede alliancer med Spanien og det Tysk-romerske riges kejser Maximilian 1., men i 1493, da de gik i krig med Frankrig, blev England trukket med ind i konflikten. Kronen var forarmet og hans greb om magten usikker, så Henrik havde intet ønske om at gå i krig. Han forhandlede hurtigt en aftale igennem med frankrig, og gav afkald på alle Englands krav om områder i landet, bortset fra havnen i Calais, idet han indså at han intet kunne stille op mod at de indkorporerede hertugdømmet Bretagne. Til gengæld gik Frankrig med til at anerkende ham som konge, og stoppe med at beskytte hans modstandere, der også søgte kronen. Kort efter blev de optaget af begivenheder i Italien, og flyttede deres opmærksomhed væk fra England. Henrik indgik også aftaler med Skotland, og accepterede at lade landets kong James 4. gifte sig med hans datter Margaret.
Da han overtog magten som konge, havde Henrik arvet en voldsomt svækket regering, der var blevet ødelagt af rosekrigene. Skatkammeret var tomt, da penge var blevet brugt af Edvard 4.'s Woodville svigerfamilie efter hans død. Gennem en stram finanspolitik og til tider hensysløs skatteinddragelse og konfiskeringer, lykkedes det Henrik at få genoprettet rigets finanser ved sin død. Han genopbyggede også regeringen.
I 1501 døde kongens søn og arving Arthur, der havde giftet sig med Catherine af Aragon, af sygdom i en alder af kun 15 år, hvilket gjorde Henriks yngre søn Henrik, hertug af York til den næste i tronfølgen. Da kongen selv døde i 1509 var Tudornes position som kongefamilie endeligt sikret, og hans søn kunne efterfølge ham.
Henrik 8. begyndte sin regeringstid med megen optimisme. Den smukke og atletiske konge stod i skarp kontrast til sin forsigtige og nærige fader. Henriks overdådige hof drænede hurtigt skatkammeret for den formue, som han havde arvet. Han giftede sig med sin storebrors enke Catherine af Aragon, og de fik sammen flere børn, men ingen af dem overlevede barndommen, borgset fra en datter, Mary.
I 1512 påbegyndte den unge konge en krig med Frankrig. Selvom England var allieret med Spanien, en af Frankrigs primære fjender ,var krigen hovedsageligt om Henrik 8.'s personlige ønske om hæder, uanset om hans søster Mary var gift med den franske kong Louis 12.. Krigen opnåede ganske lidt. Den engelske hær led meget af sygdom, og Henrik var end ikke til stede ved en af de vigtige sejre, slaget ved Spurs. Imidlertid aktiverede James 4. af skotland sin alliance med Frankrig og erklærede krig mod England, på trods af, at han var Henriks svoger.Guicciardini, Francesco (1968). Alexander, Sidney (red.). The History of Italy. Princeton University Press. s. 280. ISBN 978-0-691-00800-4.  Mens Henrik var i Frankrig, måtte Cathrine, som fungerede som regent i hans fravær, og hans rådgivere tage sig af denne trussel. Under slaget ved Flodden den 9. september 1513 blev skotterne fuldstændigt besejret. Størstedelen af den skotske adel blev dræbt, inklusive James selv. Da Henrik vendte tilbage til England fik han æren for sejret på trods af, at intet havde med den at gøre.
Til sidst var Catherine ikke længere i stand til at få børn. Kongen blev stadig mere bekymret over risikoen for, at han datter Mary skulle arve tronen, da landets eneste erfaring med en kvindelig monark, Matilda i 1100-tallet, havde været en katastrofe. Til sidst besluttede han er lade sig skille fra Catherine, og finde en ny dronning. Den katolske kirke ville dog ikke gøre ham denne tjeneste, så henrik citerede en passage i Tredje Mosebog, hvor der står "Hvis en man tager sin broders kone, har han begået utroskab; de skal være barnløse." Catherine insisterede på, at hende og Arthur aldrig fuldbyrdede deres korte ægteskab, og at forbuddet derfor ikke galt i dette tilfælde. Henrik 8.'s timing var dog meget uheldig, for året var 1527 og paven var blevet taget til fange af kejser Karl 5., Catherines nevø og den mest magtfulde mand i Europa, for at tage Henriks ærkefjende Frans 1. af Frankrigs side. der var ingen mulighed for at få skilsmisse under disse omstændigheder, så Henrik besluttede at løsrive sig fra den katolske kirke det som blev kendt som den engelske reformation.
den nyetablerede Church of England var stort set det samme som den katolske kirke, men kongen af England og ikke paven var kirkens overhoved. Det tog dog flere år før separationen fra Rom var komplet, og mange blev henrettet for at modsætte sig kongens religiøse politik.
I 1530 blev Catherine forvist fra hoffet, og hun tilbragte resten af sine dage frem til sin død i 1536 på en isoleret herregård, udelukket fra enhver kontakt med deres datter Mary (selvom hendes kammerdamer hjalp dem med at opretholde en hemmelige korrespondance). Deres ægteskab blev erklæret for ugyldigt, hvilket gjorde Mary til et uægte barn. Henrik giftede sig i hemmelighed med Anne Boleyn i 1533, lige efter skilsmissen fra Catherine. Herefter afholdt de et andet, og denne gang offentligt, bryllup. Anne blev snart efter gravid, har muligvis været det allerede ved deres bryllup. Den 7. september 1533 fødte hun en datter, der fik navnet Elizabeth. Kongen blev forfærdet ved endnu et fejlslagent forsøg på producere en mandlig arving, efter det store besvær han havde haft for at gifte sig igen. Gradvist udviklede han en modvilje mod sin nye dronning og hendes sære opførsel. I 1536, da Anne igen var gravid, blev Henrik hårdt såret under en ridderturnering. Chokket over Henriks ulykke fik dronning til at gå i fødsel før tid, og hun fødte en dødfødt dreng. På dette tidspunkt var Henrik overbevist om, at hans ægteskab var forhekset, og han da han allerede havde fundet en ny dronning, Jane Seymour, smed han Anne i Tower of London under anklage for at være en heks. Efterfølgende blev hun halshugget sammen med fem mænd, heriblandt hendes bror, der alle var anklaget for utroskab med hende. Ægteskabet blev erklæret ugyldigt, så Elizabeth blev ligesom sin halvsøster, en horeunge.
Herefter ægtede Henrik straks Jane Seymour, der blev gravid næsten lige så hurtigt. Den 12. oktober 1537 fødte hun en dreng, der fik navnet Edvard. Dette blev fejret med store festligheder. Kongens søgen efter en søn var endelig forbi, så længe Edvard kunne holdes sund. Dronningen døde dog af barelsfeber ti dage senere. Henrik sørgede over hendes død, og ved sin egen død 9 år senere blev han begravet ved hendes side.
Kongen giftede sig for fjerde gang i 1540 med den tyske Anne af Cleves for at opnå en politiske alliance med hendes protestantiske bror hertug af Cleves. Han håbede også at få endnu en søn, hvis der skulle ske noget med Edvard. Anne viste sig at være kedelig og uattraktiv, og Henrik afviste derfor at fuldbyrde deres ægteskab. Han fik hurtigt arrangeret en skilsmisse, og hun forblev i England som en slags adopteret søster for ham. Han giftede sig atter engang, denne gang med den kun 19-årige Catherine Howard. Men da det blev kendt, at hun hverken var jomfru ved brylluppet eller en tro kone efter, endte hun på skafottet og ægteskabet blev erklæret ugyldigt. Hans sjette og sidste hustru var Catherine Parr, der i højere grad var en sygeplejerske for ham en noget andet, idet hans helbred blev stadig værre, hvilket det havde gjort siden hans ulykke ved ridderturneringen i 1536.
I 1542 påbegyndte Henrik en ny kampagne i Frankrig, men til forskel fra kampagnen i 1512 klarede han den kun med stort besvær. Krigen gav England byen Boulogne, men intet andet, og Frankrig generobrede byen i 1549. skotland erklærede også krig, og ved Solway Moss led de atter et overbevisende nederlag.
Henrik paranoia og mistænksomhed tog til i hans sidste år. Antallet af henrettelser i hans 38-års regeringstid var titusindevis. Han døde i januar 1547 i en alder af 55 år, og han blev efterfulgt af Edvard 6.
Selvom han både udvist fromhed og intelligens var Edvard 6. kun 9 år gammel, da han overtog tronen i 1547. Hans onkel, Edvard Seymour, 1. hertug af Somerset fuskede med Henrik 8.'s testamente og skaffede letters patent, der gav ham af monarkens magt i marts 1547. Han tog titlen som Protektor. Mens nogle ser ham som frittænkende idealist, kulminerede hans magt i en krise i 1549, hvor mange af rigets counties protesterede. Kett's oprør i Norfolk og Prayer Book oprøret i Devon og Cornwall skabte simultant en krise på et tidspunkt, hvor man frygtede en invasion fra Skotland og Frankrig. Edvard Seymour, der ikke brød sig om Regency Council pga. hans autokratiske metoder, blev fjernet fra magten af John Dudley, som er kendt som Lord President Northumberland. Dudley fortsatte med at skaffe mere magt til sig selv, men hans metoder var mere forsonlige, og rådet accepterede ham derfor. Det var under Edvards styre, at England blev en protestantisk nation frem for et katolsk land i skisma fra Rom.
Edvard var begyndt vise sig meget lovende, men han blev dødeligt syg med tuberkulose i 1533 og han døde i august to måneder inden hans 16-års fødselsdag.
John Dudley havde planer om at placere Lady Jane Grey på tronen og lade hende ægte sin søn, så han fortsat kunne styre tronen bag kulisserne. Hans plan fejlede i løbet af få dage, da Jane Grey blev halshugget og Mary 1. (1516–1558) overtog tronen under en populær demonstration i hendes favør i London, der i samtiden blev beskrevet som den største hengivenhed for en tudormonark. Mary havde aldrig forventet at få tronen, og slet ikke efter Edvard var blevet født. Hun var en svoren katolik, der troede, at hun kunne sætte tiden tilbage til 1516 inden reformationen begyndte.I forsøge på at få England tilbage til katolicismen blev der brændt 274 protestanter, hvilket særligt bliver beskrevet i John Foxes Book of Martyrs. Mary giftede sig derefter med sin fætter Philip, søn af Karl 5. og konge af Spanien, da Karl abdicerede i 1556. Unionen var vanskelig, da Mary allerede var i slutningen af 30'erne og Philip var en katolik, en udlænding og ikke særlig velkommen i england. Brylluppet havde også den effekt, at den provokerede fjendtlige følelser i Frankrig, der allerede var i krig med Spanien, og som nu var bange for at blive fuldstændigt omsluttet af Habsburgske magthavere. Calais, der var det sidste engelske territorium på kontinentet, blev derefter erobret af Frankrig. Kong Philip (1527–1598) havde ikke meget magt, selvom han beskyttede Elizabeth. Han var ikke populær i England, og brugte kun ganske lidt tid her. Mary blev til sidst gravid, eller i det mindste troede hun selv, at hun var det. I virkeligheden har hun muligvis haft livmoderkræft. Hendes død i november 1558 blev efterfulgt at store fejringer i Londons gader.
Elizabeth 1. genoprettede en form for orden på riget efter Edvard 6. og Mary 1.'s styre, da hun besteg tronen efter sidstnævntes død i 1558. Det religiøse spørgsmål, der havde delt landet siden Henrik 8., blev der på sin vis lagt låg på ved Elizabethan Religious Settlement, der genetablerede Church of England. En stor del af Elizabeths succes var at kunne balancere puritanernes og katolikkerne interesser. Hun formåede i stor udstrækning at undgå at fornærme nogen af dem, selvom hun hun strammede grebet om katolikkerne mod slutningen af hendes regeringstid, da en krig med det katolske Spanien truede.På trods af, at Elizabeth havde brug for en arving, så afslog hun at gifte sig på trods af tilbud fra flere gode partier fra hele Europa, inklusive den svensk kong Erik 14.. Dette skabte endeløse bekymringer over hendes arvtager, særligt i 1570'erne, da hun næsten døde af kopper. Det går ofte rygter om, at hun havde flere elskere (heriblandt Francis Drake), men der er ingen håndfaste beviser herfor.
Elizabeth opretholdt en relativ regering med undtagelse fra de nordlige jarlers oprør i 1569, og hun reducerede effektivt den gamle adels magt, og udvidede regeringens magt. Elizabeths regering lavede mange tiltag for at konsoliderede det arbejde, som var blevet udført at Thomas Cromwell under Henriks 8. ved at udvide regerings rolle og effektuere love og administration, der gjaldt over hele England. Under Elizabeths tid på tronen og i den umiddelbare tid efter voksede befolkningstallet kraftigt: fra 3 millioner i 1564 til næsten 5 millioner personer i 1616.Dronning var på kant med sin kusine Mary, Queen of Scots, der var en svoren katolik, og som derfor var blevet nødt til at abdicere, Skotland for nylig blevet protestantisk. Hun flygtede til England, hvor Elizabeth straks fik hende arresteret. Mary tilbragte de næste 18 år i fangeskab, men hun viste sig at være for farlig at have i live, da katolske kræfter i Europa betragtede hende, og ikke Elizabeth, som den retmæssige hersker over England. Hun blev til sidst anklaget for forræderi og blev dømt til døden. Hun blev halshugget i februar 1587.
Den elizabethianske æra var en epoke i den engelske historie under dronning Elizabeth .'s regeringstid (1558–1603). Historikere beskriver den ofte som en guldalder i landets historie. Symbolet på Britannia blev første gang brugt i 1572, og herefter optræder det ofte til at markere den elizabethianske æra som en renæssance der inspirerede national stolthed via klassiske idealer, international ekspansion og triumf til søs over den spanske fjende. Om hele århundredet har historikeren John Guy i 1988 udtalt at "England var økonomiske sundere, mere ekspanderende og mere optimistisk under tudorne" end på noget andet tidspunkt i 1000 år.Denne "guldalder" repræsentere en tid med engelsk renæssance og man oplevede en opblomstring af poesi, musik og litteratur. Æraen er mest berømt for teater, som William Shakespeare og mange andre skrev skuespil der brød fri af Englands tidligere typer teater. Det var en tid med opdagelser og ekspansion i hele verden, mens den protestantiske reformation blev mere acceptabel af folket derhjemme, og i særdeleshed efter den spanske armada blev slået tilbage. Det i slutningen på den periode, hvor England var et separat kongerige, inden de dannede en union med Skotland.
Den elizabethianske æra har også et godt ry fordi det sammenlignes med perioderne før og efter. Det var en kort periode med stor international fred mellem den engelske reformation mellem protestanter og katolikker, og kampene mellem parlamentet og monarken der begyndt ei 1600-tallet. Opdelingen mellem protestanter og katolikker var afgjort, for en periode, af Elizabethan Religious Settlementog parlamentet var endnu ikke stærkt nok til at udfordre den kongelige autoritet.
Det gik også godt for England i sammenligning med andre nationer i Europa. Den italienske renæssance var ophørt som følge af udenlandsk dominans på halvøen. Frankrig var optaget af landets egne religiøs kampe, der først blev afgjort i 1598 med nantes-ediktet. Blandt andet på grund af dette, men også fordi englænderne havde mistet deres sidste forpost på kontinentet, ophørte den århundrede lange konflikt mellem England og Frankrig under Elizabeths styre.
Den eneste store rival var Spanien, som England havde sammenstød både i Europa og i Amerika i konfrontationer der endte med den engelsk-spanske krig i perioden 1585-1604. Philip 2. af Spaniens forsøg op at invadere England med den spanske armada i 1588 blev slået tilbage, men krigslykken vendte, og England udførte en fejlslagen ekspedition til Portugal og Azorerne med den engelske armada. Herefter støttede Spanien til dels de irske katolikker i et ødelæggende oprør mod det engelske styre, og spanske styrker både til lands og til vands gav de engelske offensiver flere alvorlige tilbageslag. Dette drænede både den engelske statskasse og økonomi der var blevet genoprettet under Elizabeths fornuftige lederskab. Englands kommercielle og territorielle ekspansioner blev kraftigt reduceret indtil underskrivelsen af Londontraktaten året efter Elizabeths død.
I denne periode havde England en centraliseret, velorganiseret og effektiv regering, der for en stor dels vedkommende var et resultat af de reformer som Henrik 7. og Henrik 8. havde udført. Økonomisk begyndte landet et nyde godt af den ny æra med transatlantisk handel.
Elizabeths udenrigspolitik fik spillet de to stormagter Frankrig og Spanien ud mod hinanden, samt paven og Skotland. Disse var alle katolikker og de ønskede alle at få stoppet protestantismen i England. Elizabeth var forsigtig i sin udenridspolitik, og hun støttede kun halvhjertet et antal ineffektive og dårligt ressourceknappe militære kampagner i Nederlandene, Frankring og Irland. Hun risikerede en krig med Spanien ved at støtte "Sea Dogs," som Walter Raleigh, John Hawkins og Sir Francis Drake, der jagtede spanske handelsskibe, der transporterede sølv og guld fra den nye verden. Det førte en stor krig fra 1585-1604. Da Spanien forsøgte at indvadere og erobre England blev det en fiasko, og den spanske armadas nederlag i 1588 vil for altid blive forbundet med Elizabeths navn, og den bliver ofte betragtet som en af de største sejre i engelsk historie. Hendes fjender formåede ikke at slutte sig sammen, og Elizabeths udenrigspolitik navigerede succesfuldt uden om farerne.
Overordnet bliver tudortiden set som en afgørende periode, der fastsatte mange vigtige spørgsmål, som skulle besvares i det næste århundrede og under den engelske borgerkrig. Disse spørgsmål bl.a. om monarken og parlamentets relative magt, og i hvilken grad den ene skulle kunne bestemme over den anden. Nogle historikere mener, at Thomas Cromwell påvirkede "tudorrevolutionen" i regeringen og det er sikkert, at parlamentet blev vigtigere under hans tid som kansler. Andre historikere hævder at "tudorrevolutionen" i virkeligheden fortsatte i hele Elizabeths regeringstid, hvor arbejdet blev konsolideret. Selvom Privy Council blev reduceret efter hendes død, så var det meget effektivt mens hun var i live.
Elizabeth døde i 1603 i en alder af 69 år. Hendes nærmeste protestantiske slægtning var konge over Skotland, James 6., fra Huset Stuart, der blev konge James 1. af England ved unionen af de engelske kroner. Kong James 1. & 6. VI som han først blev kaldt, blev den først monark, der regerede over hele øen Storbritannien, selvom det kun var en union mellem den engelske og skotske krone, og begge lande fastholdt deres separate politiske system. Der var adskillige forsøg på at snigmyrde James, heriblandt Main Plot og Bye Plot i 1603, og det nok mest berømte den 5. november 1605, krudtsammensværgelsen, der blev udført af en gruppe katolske sammensvorne ledet af Sir Robert Catesby, der skabte mere antipati overfor katolicisme i England. Da James fik magten sluttede han straks fred med Spanien, og i den første halvdel af 1600-tallet var England stort set inaktiv i europæisk politik.
I 1607 opførte England en bosættelse ved Jamestown. Dette var starten på Englands kolonialisme af Nordamerika. Mange englændere flyttede til Nordamerika af religiøse eller økonomiske årsager. Omkring 70 % af de engelske immigranter der kom i perioden 1630-1660 var kontrakttjenere. I 1700 transporterede plantageejere omkring 100.000 kontrakttjenere, som stod for mere end 75 % af alle europæiske immigranter til Virginia og Maryland.
Den første engelske borgerkrig brød ud i 1642, i høj grad som følge af en række igangværende konflikter mellem James' søn, Charles 1., og parlamentet. Royalisthærens nederlag til parlamentarikernes New Model Army under slaget ved Naseby i juni 1645 tilintetgjorde konges tropper. Charles overgav sig til den skotske hær ved Newark. Han blev efterfølgende overdraget til det engelske parlament i begyndelsen af 1647. Han flygtede og den anden engelske borgerkrig begyndte, selvom det var en kort konflikt, hvor New Model Army hurtigt fik sikret landet. Tilfangetagelsen og den efterfølgende retssag med Charles ledte til at han blev halshugget i januar 1649 ved Whitehall Gate i London, hvilket gjorde England til en republik. Charles' retssag og henrettelse udført af hans egen befolkning chokerede resten af Europa, da konger mente med, at kun Gud kunne dømme dem, og det var forløberen for halshugningen af Ludvig 16. 145 år senere.
Under ledelse af Oliver Cromwell vandt New Model Army vigtige sejre mod royalisternes hær i Irland og Skotland. Cromwell fik titlen som Lord Protector i 1653, hvilket gjorde ham til "konge i alt på nær i navnet" ifølge hans kritikere. Efter han døde i 1658, overtog hans søn Richard Cromwell ham, men han blev nødt til at abdicere inden for et år. I en overgnag så det ud som om, at en ny borgerkrig stod for døren, da New Model Army blev delt op i flere fraktioner. Tropper der var udstationeret i skotland under George Monck marcherede til sidst til London, hvor de fik genoprettet orden.
I 1665 blev London plaget af et pestudbrud, hvor omkring 100.000 personer døde, og herefter, i 1666, blev byen hærget af en stor brand der raserede i 5 dage, og ødelagde omkring 13.000 bygninger. Efter Restaurationen blev kronens magt generelt reduceret.
Udelukkelseskrisen brød ud i 1680 som følge af stor modstand over at få en katolik som kongen af England, da James var den næste i arvefølgen efter Charles, der var konge på dette tidspunkt. Efter Charles' død i 1685 blev hans katolske bror kong James 2. & 3. kronet. Fra dette tidspunkt var der forskellige fraktioner, der pressede på for at få hans protestantiske datter Maria og hendes mand, prins William 3. af Orange til at erstatte ham i hvad der kom til at hedde Glorious Revolution.
I november 1688 ankom William til England med en indvaderende styrke for at tage kronen. Efter dette forsøge James at tage tronen tilbage med magt under de vilhelminske Irlandskrige, men han blev endeligt besejret af William under slaget ved Boyne i 1690.
I december 1689 blev en af de vigtigste forfatningsdokumenter i den engelske historie underskrevet; Bill of Rights. Livet, der gentog og bekræftede mange af bestemmelserne fra den tidligere Declaration of Right, og etablerede begrænsninger på kongelig prerogativ. Blandt andet beskrev den, at statsoverhovedet ikke kunne afskrive love, der var blevet godkendt af parlamentet, opkræve skatter uden parlamentets godkendelse, samle en hær i fredstid uden parlamentets godkendelse, nægte protestanter at bære våben, at blande sig i parlamentets valg, straffe medlemmer af House of Parliament for at sige noget under debatter, kræve overdreven kaution eller udføre brutale og usædvanlige straffe. William var imod indførslen af sådanne begrænsninger, men han valgte ikke at starte en konflikt med parlamentet og indvilligede i at overholde loven.I dele af Skotland og Irland fortsatte katolikkerne der var loyale mod James med dere sønsker om at få ham tilbage på tronen, og der fulgte en serie blodige men mislykkede oprør. Som et resultat af disse oprør blev der slået hårdt ned på folk, der ikke sværgede troskab til den sejrende kong William. Det mest berømte eksempel på denne politik var massakren i Glencoe i 1692. Jakobitoprørerne fortsatte indtil midten af 1700-tallet, hvor sønnen af den sidste katolske efterkommer i tronfølgen, (James 3. & 8.), forsøgte et sidste felttog i 1745. Prins Charles Edward Stuarts jakobittropper, blev besejret under slaget ved Culloden i 1746.
Acts of Union mellem Kongeriget England og Kongeriget Skotland var et par Parliamentary Acts der blev vedtaget af begge parlamenter i 1707, der opløste dem for at danne Kongeriget Storbritannien, der blev styret af et forenet Kongeriget Storbritanniens Parlament efter Treaty of Union. Herved blev Kongeriget England og Kongeriget Skotland, der tidligere havde været to selvstændige stater, forenet med hver deres love og men med samme monark.De to lande havde delt monark siden unionen af de engelske kroner i 1603, da James 6. af Skotland havde arvet den engelske trone fra dronning Elizabeth 1.. Selvom det blev beskrevet som en union af kronerne, var der frem til 1707 to separate kroner, der sad på samme hoved. Der havde været tre tidligere forsøg på at forene de to lande ved Acts of Parliament i 1606, 1667 og i 1689, men det var ikke førte begyndelsen af 1700-tallet, at ideen havde støtte fra begge politiske systemer, men dog af forskellige årsager.
Acts of Union satte i kraft den 1. maj 1707. På denne dag blev det skotske og engelske parlament forenet og dannede Storbritanniens Parlament med base i Palace of Westminster i London, der var det engelske parlaments hjem. Således referer det også til Parlamenterns Union. Historikeren Simon Schama har udtalt om unionen at "hvad der begyndte som en fjendtlig fusion ville ende i et fuldt partnerskab som den mest magtfulde voksende bekymring i verden ... der var en af de mest utrolige ændringer i europæisk historie."I 1714 sluttede dronning Annes regeringstid, og hun var den sidste monark fra Huset Stuart. Hun blev efterfulgt af hendes granfætter George 1. fra Huset Hanover, der var en efterkommer af Stuarterne via sin mormor, Elizabeth Stuart, der var datter af James 6. og 1.. En række Jakobitoprør brød ud i et forsøg på at genskabe Staurt-monarkiet, men det mislykkedes. Adskillige planlagte franske invasioner blev forsøgt, der også havde som formål at få en Stuart tilbage til tronen.
Act of Union i 1800 assimilerede formelt Irland i det den britiske politiske proces, og fra den 1. januar 1801 blev der skabt en ny selvstændig stat kaldet Det Forenede Kongerige Storbritannien og Irland, som forenede Storbritannien og Kongeriget Irland under et politisk system. Den engelske hovedstad London blev ligeledes hovedstad for den nye union.
Efter dannelsen af Storbritannien er Englands historie ikke længere en selvstændig sats historie, men mere en del af Storbritanniens rigsdeles historie.
I midten af 1700-tallet og i begyndelsen af 1900-tallet var der en betragtelig social opbrydning, hvor et primært landbrugssamfund blev omdannet af teknologiske fremskridt og øget mekanisering, i form af den industrielle revolution. En stor del af arbejdsstyrken i landbruget flyttede fra landet og ind til de større byer, hvor der var industri, som blev drevet af dampmaskiner i store fabrikker. Her kunne man producere mere effektivt og til en lavere pris end man traditionelt havde kunne gøre på landet, fordi økonomiens skala og et øget udbytte per medarbejder, der blev gjort muligt at de nye teknologier. Den konsekvente overbefolkning i området med ganske lille infrastruktur oplevede en dramatisk stigning i børnedødeligheden (til et niveau hvor mange søndagsskoler for børn der ikke var gamle nok til at arbejde (5 eller 6 år) havde begravelsesklubber for at betale for hinandens begravelser), kriminalitet og socialt armod.
Overgangen til industrialisering var ikke problemfri for arbejderne, hvor mange så deres levebrød truet af udviklingen. Nogle af disse forsøgte med jævne mellemrum at sabotere eller forsøge at sabotere fabrikker, som tog deres arbejde. Disse sabotører var kendt som ludditter.
Local Government Act of 1888 var det første systematisk forsøg på at indføre et standardiseret system for lokal regering i England. Landets counties på dette tidspunkt (i dag kendt som historiske counties, siden de større grænser blev ændret i 1974) blev brugt som bassis for dette system. En anden Act i 1894 (Local Government Act 1894) skabte endnu et niveau af selvstyre. Herefter blev alle administrative counties og county boroughs opdelt i enten land- eller by-distrikter, der tillod mere lokal administration.
I 1888 var det klart, at spillede system, der havde udviklet sig i løbet af det seneste århundrede som modsvar til det drastisk øgede behov for lokal administration ikke længere kunne holde. Sognene havde retlig status, men var ikke en del af selvstyret. De blev drevet af frivillige; ofte var der ikke nogen, som kunne blive holdt ansvarlige for at opgaver blev udført. Derudover kunne den øgede "county business" ikke styres af de lokale domstole kaldet Quarter Sessions. Til at begynde med var der et ønske om at den lokale administration skulle udføres at folkevalgte personer, som i de reformerede kommunale boroughs.
Landets countygrænser blev ændret i de følgende 50 år, hovedsageligt for at fjerne enklaver og eksklaver. Local Government Act opfordrede også til oprettelsen af amter baseret på de historiske counties, og fik flyttet grænserne så enhver bebyggelse kun lå i ét county. Disse nye amter blev brugt til ikke-administrative funktioner: "sheriff, lieutenant, custos rotulorum, dommere, milits, retsmediciner og andre". Med fremkomsten af folkevalgte råd, blev lord lieutenant og sheriff-titlerne hovedsageligt set ceremonielle.
Amterne blev etableret på baggrund af såkaldte "administrative counties". Men der var en generel følelse af, at de større byer og primære landområde i samme county ikke kunne blive administreret af det samme organ. Således blev der skabt 59 county boroughs for at administrere de større bymæssige områder i England. De var stadig en del af amterne, men ikke en del af de administrative counties.
Local Government Act etablerede også civil parishes. Local Government Act fra 1894 dannede et officielt system for parishes, der var adskilt fra de kirkelige sogne og overtog nogle af deres forpligtelse mens andre blev flyttet til distrikt og by-rådene. De blev dog ikke for alvor et tredje niveau af selvstyre. I stedet blev det "community councils" for mindre landmæssige bebyggelser, der ikke havde noget lokalt styre i selve distrikterne. Hvor der tidligere havde eksisteret sogneråd blev nu i de nye byområder.
Yderligere information: Storbritanniens historie (1945–i dag)En langtrukken landbrugsmæssig depression i Storbritannien i slutningen af 1800-tallet gjorde sammen med introduktionen af stadig højere beskatning på arvet rigdom enden på landbruget som den primære indkomst for landets højere klasser. Mange godser blev solgt eller brudt op i mindre dele, og denne udvikling accelerede fra midten af 1900-tallet ved introduktion af beskyttelse af landbrug som lejemål, hvilket opfordrede til slag.
Efter flere år med politisk og militært ønske om "hjemmestyre" for Irland etablerede den engelsk-irske traktat i 1921 Irish Free State (Nu Republikken Irland) som en selvstændig stat, hvor Nordirland fortsat var en del af Storbritannien. Det officielle navn på Storbritannien blev således "The United Kingdom of Great Britain and Northern Ireland".
England sluttede sig til Europæiske Økonomiske Fællesskab som en del af Storbritannien i 1973, der blev til EU i 1993.
I England var der en bevægelse for at skabe et decentralt engelsk parlament. Dette ville give England et lokalt parlament ligesom dem der allerede findes i Skotland, Irland og Wales. Dette problem er blevet kaldt West Lothian-spørgsmålet.
Local Government Commission blev afviklet i 1966 og den blev erstattet med kongelig kommission (kaldet Redcliffe-Maud commission). I 1969 anbefalede den et system med én niveau af enhedslig myndighed for hele England, bortset fra de tre metropolområder Merseyside, Selnec (Greater Manchester) og West Midlands (Birmingham og Black Country), der både skulle have et byråd og et kommunalråd. Rapporten blev accepteret af den siddende Labour-regering på trods af udbredte protester, men da den Konservative Parti vandt parlamentsvalget i juni 1970 på et manifest der forpligtede dem til en todelt struktur.
Reformerne der fulgte som følge af Local Government Act of 1972 resulterede i det hidtil mest ensartede og simplificerede kommunale selvstyre i England. Det tidligere system blev stort set fuldstændigt omstruktureret, og der blev opbygget et helt nyt administrativt system. Alle tidligere administrative områder - statutory counties, administrative counties, county boroughs, municipal boroughs, counties corporate, civil parishes – blev nedlagt.
Målet med den ændring var at etableret et ensartet todelt system der dækkede hele landet. Der blev lavet helt nye counties, hvoraf mange blev baseret på det historiske counties, men der var stadig store ændringer, navnlig i den nordlige del af landet.
Det todelte system stod kun ved magt i 12 år. I 1986 blev de metropole county councils og Greater London opgivet. Dette genetablerede de metropole selvstyre i de større byer og i Londons boroughs, hvilket i praksis stort set var den gamle county borough status. Local Government Act (1992) etablerede en kommission (Local Government Commission for England) der skulle undersøge problemerne og komme op med anbefalinger om, hvor man kunne etablere myndigheder i de enkelte kommuner. Det blev betragtet som alt for dyrt at etablere et system udelukkende bestående af enhedskommuner, og der var også steder hvor det todelte system fungerede godt. Kommissionen anbefalede at mange af landets counties skulle gå helt over til kommunalt selvstyre samt at nogle store byer skulle være deres egen bykommune, mens det resterende af countiet skulle fortsætte i det todelte system, samt at nogle counties skulle opretholde status quo.
Rate-capping rebellion var en kampagne blandt englands lokale kommunalråd i 1985 der forsøgte at tvinge den konservative regering med Margaret Thatcher i spidsen, til at trække den magt tilbage, som kunne begrænse kommunalråds udgifter. Kampagnes taktik gik ud på, at få kommunalråd, hvis budgat var blevet begrænset, til slet ikke at lave noget budget for finansåret 1985-86, og derved tvinge regeringen til at gribe direkte ind for at udføre kommunale opgaver eller opgive begrænsningerne. Alle de 15 kommuner, der oprindeligt havde nægtet at opstille et budget, endte alligevel med at gøre det, og kampagnen formåede således ikke at ændre regeringens politik. Således har regeringens magt til at begrænse kommunernes udgifter stået ved magt siden.
I 1997 blev Lieutenancies Act vedtaget. Den separerede alle lokale myndgihedsområder (uanset om det var et ét- eller todelt system) fra det geografiske koncept om et county som en særskilt overordnet enhed. Loven etablerede det som blev kendt som ceremonielle counties, da de ikke længere har en administrativ inddeling. Disse counties repræsenterer et kompromis mellem de historiske counties og de counties, der blev etableret i 1974.
Selvom Labourregeringen i 1997 decentraliserede magten ud til Wales, Skotland og Nordirland blev der ikke lavet en særskilt engelsk nationalforsamling eller et parlament for England. I stedet blev det planlagt at introducere otte regionale forsamlinger i England, og decentralisere magten ud til regionerne. Kun London Assembly (og den direkte valgte borgmester) blev etableret. I 2004 satte en folkeafstemning om en foreslået North-East Assembly effektivt en stopper for ideen. En af forudsætninger for at have regionale regionsråd, var at flytte hele området ind under det samme myndighedsområde. Siden parlamentsvalgtet i 2005 har regeringen luftet ideen om at lave frivillige sammenlægninger af kommunalråd og derved undgå en dyr reorganisation men stadig få gennemført den ønskede reform.
Eksempelvis er de ledende principper i regeringens "New Localisms" krav om effektivitet ikke til stede i den nuværende todelte struktur.
I 2009 blev der lavet nye ændringer i det kommunale selvstyre hvor et antal nye lokale myndigheder blev etableret i områder, der tidligere havde haft et todelt system med både counties og districs. I fem shire counties blev county og district council lagt sammen i en enkelt myndighed; og i to counties blev county councils beføjelser absorberet i et kraftigt antal districts.
Afskaffelsen af de regionale udviklingsagenturer og oprettelsen af Local enterprise partnerships blev annonceret som en del af finansloven for Storbritannien i juni 2010. Den 29. juni blev der sendt et brev fra Department of Communities and Local Government og Department for Business, Innovation and Skills til de lokale mynddigheder og virksomhedsledere, der inviterede til at komme med forslag til de regionale udviklingsagenturer inden 6. september 2010.Den 7. september 2010 blev der offentliggjort detaljer om 56 forslag til local enterprise partnership. Den 6. oktober 2010, under Conservative Party Conference, blev det afsløret at de 22 forslag havde fået et midlertidigt grønt lys, og andre forslag kan blive accepteret senere efter de er blevet ændret. 24 forslag var blevet accepteret den 28. oktober 2010.
Oxford Dictionary of National Biography (2004) online; short scholarly biographies of all the major people
Davies, Norman, The Isles, A History Oxford University Press, 1999, ISBN 0-19-513442-7
Clapp, Brian William. An environmental history of Britain since the industrial revolution (Routledge, 2014)
Clayton, David Roberts, and Douglas R. Bisson. A History of England (2 vol. 2nd ed. Pearson Higher Ed, 2013)
Elton, G.R. Modern Historians on British History 1485-1945: A Critical Bibliography 1945-1969 (1970) excerpt, highly useful bibliography of 1000+ scholarly books, articles and book reviews published before 1970.
Schama, Simon, A History of Britain: At the Edge of the World, 3500 BC – 1603 AD BBC/Miramax, 2000 ISBN 0-7868-6675-6; TV series A History of Britain, Volume 2: The Wars of the British 1603–1776 BBC/Miramax, 2001 ISBN 0-7868-6675-6; A History of Britain – The Complete Collection on DVD BBC 2002 OCLC 51112061
Schlatter, Richard, ed. Recent Views on British History: Essays on Historical Writing Since 1966 (1984)
English historical documents London: Methuen; 12 vol to 1957; reprinted 2011; the most comprehensive collection on political, constitutional, economic and social topics
Douglas, David Charles. ed. English historical documents, 1042-1189 (Vol. 2. Psychology Press, 1995, Reprint)
Myers, Alec Reginald, ed. English historical documents. 4.[Late medieval]. 1327-1485 (Vol. 4. Psychology Press, 1995, Reprint)
Rothwell, Harry, ed. English Historical Documents: 1189-1327 (Taylor & Francis, 1995, Reprint)
Whitelock, Dorothy. English Historical Documents, 500-1042 (Vol. 1. Psychology Press, 1996, Reprint)
Williams, Charles H. English Historical Documents: Volume 5 1485-1558 (Routledge, 1995, Reprint)
Archer, Ian W., and F. Douglas Price, eds. English Historical Documents: 1558-1603 (Routledge, 2011, reprint)
Coward, Barry, and David Charles Douglas, eds. English historical documents. 5:[Early modern]:(B). 1603-1660 (Routledge, 2010 reprint)
Browning, Andrew. ed. English Historical Documents, 1660-1714 (Vol. 6. Psychology Press, 1995, reprint)
Horn, David Bayne, and Mary Ransome, eds. English historical documents, 1714-1783 (Vol. 7. Routledge, 1996, reprint)
Aspinall, Arthur. ed. English historical documents, 1783-1832 (Vol. 8. Psychology Press, 1995, reprint)
Handcock, William D., and George Malcolm Young. eds. English Historical Documents, 1833-1874 (Vol. 9. Psychology Press, 1995, reprint)
Cheyney, Edward P.  Readings in English History Drawn from the Original Sources Intended to Illustrate a Short History of England (1935) 850 pp strongest on political & constitutional topics
Harmer, Florence Elizabeth. ed. Select English historical documents of the ninth and tenth centuries (Cambridge University Press, 2011)
Henderson, Ernest Flagg, ed. Select historical documents of the Middle Ages (1907) online
Leach, Arthur F. ed. Educational Charters and Documents 598 to 1909 (1911) 640pp; online over 400 pp on Middle Ages
Stephenson, Carl and Frederick G. Marcham, eds. Sources of English Constitutional History (2nd ed. 1990)
Stubbs, William, ed. Select charters and other illustrations of English constitutional history from the earliest times to the reign of Edward the First (Clarendon Press, 1870) online
Weiner, Joel H. ed. Great Britain Foreign Policy & Span of Empire, 1689 – 1971 (4 Vol, 1983), 3425pp
Wiener, Joel H. ed. Great Britain: the lion at home; a documentary history of domestic policy, 1689–1973 (4 vol 1974), 1396 pp
Letters of the Kings of England, now first collected from the originals in royal archives, and from other authentic sources, private as well as public by J O Halliwell-Phillipps, London, H. Colburn, 1846. vol. 1 — Google BooksLA-ikon
For alternative betydninger, se Enigma (flertydig). (Se også artikler, som begynder med Enigma)
Enigma var en elektromekanisk chiffermaskine, som i stort omfang blev brugt af de fleste tyske militærstyrker til både kryptering og dekryptering af meddelelser. Den var let anvendelig, og koden blev anset for at være umulig at knække, hvilket var hovedårsagen til dens udbredelse. Koden blev imidlertid løst, og fortolkning af de informationer, som kodemeddelelserne indeholdt, antages at have medvirket til at afslutte 2. verdenskrig tidligere, end det ellers ville være sket. Et eksemplar af Enigma (4-hjulet) er udstillet i Skanderborg Bunkerne i Skanderborg Dyrehave. 
Winston Churchill advarede mod at benytte dekrypteringen ukritisk for at undgå at kendskabet til koden blev afsløret.
Da tyskerne havde mistanke om at englænderne kunne læse koderne, blev en ny Enigma (4-hjulet) udviklet. At englænderne kendte koderne var en hemmelighed helt til 1960'erne. 
Den engelske kodemaskine Typex og flere amerikanske, f.eks. SIGABA eller M-134-C lignede principielt Enigma, men var meget mere sikre.
Enigma blev udviklet af Arthur Scherbius i forskellige versioner helt tilbage fra 1919. Han grundlagde et firma i Berlin med henblik på at fremstille maskinen, og de første kommercielle versioner kom på markedet i 1923. Adskillige eksemplarer blev købt af den tyske marine i 1926, hæren tog maskinen i brug i 1929, og den blev nu brugt af praktisk talt alle tyske militære organisationer og store dele af nazi-hierarkiet. I den tyske marine blev den kaldt "M"-maskinen. 
Forskellige versioner af Enigma blev brugt til tysk (og de fleste europæiske aksemagters) radio- og telegrafkommunikation igennem krigen, og selv vejrudsigter blev krypteret med en Enigma-maskine. Både spanierne (under borgerkrigen) og italienerne (under 2. verdenskrig) siges at have brugt den kommercielle udgave uændret til militære formål. Det var uklogt, for englænderne (og sandsynligvis andre) havde haft succes med at bryde den basale kommercielle udgave.
Enigma-maskinen var elektromekanisk; den brugte en kombination af elektriske og mekaniske dele. Det mekaniske bestod primært af et skrivemaskinelignende tastatur, som aktiverede elektriske kontakter såvel som en gearmekanisme. Den elektriske del bestod af et batteri, som var forbundet gennem tasterne til lamper. Når en tast blev aktiveret på tastaturet, blev en af lamperne tændt.
Hjertet af grundudgaven var mekanisk og bestod af flere forbundne kodehjul. Kodehjulene bestod af flade skiver med 26 kontakter på hver side anbragt cirkulært mod kanten af skiven. Hver kontakt på den ene side af skiven var forbundet med en anden kontakt på den anden side. For eksempel var en bestemt skives første kontakt forbundet til kontakt 14 på den anden side og den anden til kontakt 22 på den anden side og så videre. Alle skiverne, som blev leveret med en Enigma, var forbundet forskelligt, og de tyske militær/parti-modeller brugte andre forbindelser mellem kontakterne end de kommercielle modeller. 
Inden i maskinen var der tre "sprækker" (i de fleste varianter) i hvilke skiverne kunne placeres. Skiverne blev anbragt i "stakke" i disse sprækker, så kontakterne på "output" siden af en skive var i kontakt med "input" kontakterne på den næste. Den tredje skive var forbundet med en reflektor (unikt for Enigma-familien blandt de forskellige skive-maskiner, der blev designet i perioden) som havde faste ledninger der fødte output fra den tredje skive tilbage til andre kontakter på den tredje skive, og derfra tilbage til den første skive, men ad en anden rute.
Når en tast blev anslået på tastaturet, blev strømmen fra batteriet, der gik til det skrevne bogstav, tilledt bogstavets position på den første skive. Derfra ville den via skivens ledningssystem gå til en anden plads på skivens anden side. Derfra ville den gå over på den næste skive til endnu en ny plads, fordi denne skive måske var drejet. Derfra ville strømmen gå til den anden side af skive 2 og så videre. Når strømmen havde bevæget sig igennem skivesystemet og tilbage, ville et andet bogstav end det skrevne lyse op i lamperækkerne – og således erstatte et bogstav med et andet. Det svarer til princippet i alle substitutions-chiffer-systemer. 
Fordi skiverne ændrede stilling ved hvert anslag på tastaturet, ville det samme bogstav få en ny værdi, når det blev skrevet næste gang. Når 26 bogstaver var blevet anslået, blev skiven i den næste sprække drejet af et tandhjul. Substitutionsalfabetet skiftede således med ethvert ukodet bogstav. 
Endnu bedre var det, at på grund af den "tilfældige" ledningsføring på skiverne, varierede den nøjagtige rækkefølge af disse substitueringsalfabeter afhængigt af deres udgangsposition, deres rækkefølge og hvilke skiver, der var installeret i maskinen. Disse indstillinger kaldtes udgangsindstillingerne og blev distribueret i bøger en gang månedligt til at begynde med. 
Maskinen var symmetrisk sådan at forstå, at dechifreringen foregik på samme måde som krypteringen: den krypterede tekst og sekvensen af de oplyste lamper svarede til klarteksten. Det virkede imidlertid kun, hvis den dechifrerende maskine var konfigureret på samme måde som den krypterende (skivesekvens, ledningernes placering, ringindstillinger og udgangsindstillinger); disse skiftede med jævne mellemrum (først månedligt, senere ugentligt, efterhånden dagligt og i visse tilfælde endnu oftere nær krigens afslutning) og blev specificeret i nøgleskemaer, som blev distribueret til enigmabrugerne.
For at sikre sig mod opdagelse, blev udtrykket "fortrolig kilde" ofte brugt over for de officerer der skulle håndtere de operationer som blev iværksat på basis af informationer tilgået fra dekrypteringen. Ofte fik operative officerer blot en ordre om at være patruljemæssigt tilstede, så afsløring af fjenden altid virkede som om det beroede på en "tilfældighed". Selv de af tyskerne tilfangetagne officerer kunne ved forhør ikke give andet indtryk.
Ved få tilfælde vovede englænderne lidt mere på grund af vigtigheden. Alle olieafskibninger fra Italien til det tyske Afrikakorps blev massivt nedkæmpet alene på basis af afkodede meddelelser. Senere opfattede englænderne de seks af tyskerne specialfremstillede forsyningsubåde (Type XIV - Milchkühe) så strategisk vigtige at nedkæmpe, at de satte alt over styr for at få dem sænket. Angiveligt fordi englænderne allerede sænkede mange tyske ubåde, fik tyskerne ikke mistanke om at tabet af disse ubåde var andet end sædvanligt "sort uheld".
Englænderne vovede en enkelt gang at orientere en russisk agent om det forestående tyske angreb ved Kursk.
Cifre kan behandles på adskillige måder, og ved udbruddet af første verdenskrig var de fleste kodebrydende afdelinger så gode, at de fleste koder kunne brydes. På den anden side afhang de fleste af teknikkerne af adgang til tilstrækkelige mængder tekster, der var krypteret med en bestemt nøgle, ud fra hvilke mønstre kunne bestemmes med megen statistik og hårdt arbejde. 
I den frekvens-analytiske teknik tælles bogstaver og bogstavmønstre. Da visse bogstaver optræder meget hyppigere end andre, vil optællingerne sædvanligvis afsløre information om sandsynlige substitutioner i koden. Kodebryderne ser efter vigtige bogstaver og kombinationer. På engelsk er E, T, A, O, I, N og S lette at identificere såvel som NG, ST og andre lignende kombinationer. Når de første bogstaver er fundet, er budskabet delvist dechifreret, og det afslører flere informationer om andre sandsynlige substitutioner. 
Simpel frekvensanalyse beror på, at et givet bogstav altid erstatter et andet i koden: hvis det ikke er tilfældet, bliver situationen mere indviklet. I mange år forsøgte kryptograferne at skjule frekvenserne ved at bruge flere forskellige substitutioner for de almindelige bogstaver, men denne metode er ude af stand til helt at skjule mønstre i substitutioner for almindelige bogstaver. Sådanne koder blev brudt allerede i 1500-tallet. 
En metode til at vanskeliggøre frekvensanalyse er at bruge forskellige erstatninger for hvert eneste bogstav og ikke bare de almindeligste. Dette vil normalt være en meget tidskrævende proces, som kræver, at parterne udveksler deres substitutionsmønstre, før de sender kodede meddelelser til hinanden. I 1400-tallet blev en ny teknik opfundet, som nu kendes som polyalfabetisk kode, og som giver en simpel teknik til at fremstille en myriade af substitutionsmønstre. De to parter skulle udveksle en "nøgle" og derefter følge en simpel teknik, som fremstillede mange substitutionsalfabeter, og dermed mange forskellige substitutioner for hvert af meddelelsens bogstaver. 
Det tog flere hundrede år at bryde disse koder med sikkerhed; de ny teknikker beroede på statistik (koincidens tælling for eksempel) for at kunne bestemme, hvilken nøgle der var brugt til krypteringen af et budskab. Disse teknikker blev brugt til at finde repeterende mønstre i kodeteksten, hvilket kunne give en ide om, hvor lang nøglen var. Når længden af nøglen er kendt, bliver kodebudskabet i realiteten en serie budskaber, som hver har en længde, der er lig med nøglens længde, og nu anvendes normal frekvensanalyse. Babbage, Kaisiski, og Friedman har gjort mest for at udvikle disse teknikker. 
Kodebrugerne fik ikke alene at vide, at de skulle bruge en forskellig substitution for hvert bogstav, men også at de skulle bruge meget lange nøgler, således at begge ovennævnte løsningsmetoder ville mislykkes (eller i det mindste blive langt sværere). Men det er et vanskeligt arrangement; en meget lang nøgle varer lang tid at udveksle, og risikoen for fejltagelser bliver større. Den ultimative kode af denne type ville være en, hvor en meget lang nøgle kunne genereres fra et simpelt mønster, således at der blev dannet en kode med så mange substitutionsalfabeter, at frekvenstælling og statistiske angreb på koden ville være praktisk umulige. 
Enigmas brug af multiple skiver medførte en simpel metode til at bestemme hvilket substitutionsalfabet, der skulle bruges til en vilkårlig klartekst ved kryptering, og hvilket tilsvarende bogstav der anvendtes ved dekryptering. På den måde var Enigma lig de polyalfabetiske krypteringer. På den anden side havde Enigma ulig det polyalfabetiske system ingen iøjnefaldende nøglelængde, idet skiverne genererede et nyt substitutionsalfabet, hver gang en tast blev aktiveret, og hele sekvensen af substitutionsalfabeter kunne ændres ved at rotere en eller flere af skiverne, ændre rækkefølgen af dem osv. før en ny kryptering. Enigma havde et bibliotek på 26 x 26 x 26 = 17576 substitutionsalfabeter for en given kombination og rækkefølge af skiver. Herudover var rækkefølgen af alfabeter forskellig, hvis skiverne startede i position ABC, frem for i rækkefølgen ACB. Hvis længden af budskabet ikke var længere end 17576 anslag, ville der ikke være nogen gentagelse af noget substitutionsalfabet. Og alligevel kunne denne nøgle uden besvær kommunikeres til en anden bruger efter ganske få oplysninger: skivenummer, skiverækkefølge, ringposition, og udgangsposition.
En kodebryder kunne selvfølgelig, hvis han havde adgang til indstillingerne, sætte sin Enigmamaskine på samme indstilling og afkode budskabet. Der kunne sendes kodebøger med indstillinger , men de kunne opsnappes. I stedet opfandt tyskerne et snedigt system, der kombinerede de to muligheder.[kilde mangler]I begyndelsen fik Enigmaoperatørerne en ny bog hver måned som indeholdt udgangsindstillingerne til maskinen.[kilde mangler] For eksempel kunne indstillingerne på en bestemt dag være: skive 7 i revne 1, nr 4 i revne 2, og 6 i 3. De roteres derefter, således at revne 1 står ved bogstavet X, revne 2 ved J og 3 ved A. Fordi skiverne kan flyttes rundt, giver det med tre skiver i tre revner yderligere 3 x 2 x 1 = 6 kombinationer. Det svarer til i alt 105456 mulige alfabeter.[kilde mangler] Der var også en ringindstilling for hver skive, som tilførte endnu flere variationer.[kilde mangler]Når det var gjort, kunne operatøren vælge en anden indstilling for skiverne, men kun for rotationen af dem.[kilde mangler] En bestemt operatør kunne vælge ABC, og det ville være tekstindstillingen for den pågældende kodningssession.[kilde mangler] Derefter blev budskabsindstillingen sat på maskinen, som stadig var i udgangsindstillingen, og for at være på den sikre side blev det skrevet to gange. Resultatet blev derefter krypteret således at ABC skrevet to gange kunne blive for eksempel XHTLOA.[kilde mangler] Operatøren roterede derefter sine skiver om i budskabsindstillingen ABC. Resten af meddelelsen blev derefter krypteret og udsendt over radioen.[kilde mangler]I den modsatte ende reverteres operationen. Operatøren sætter maskinen i udgangsindstillingen og skriver de første seks bogstaver af meddelelsen. Ved at gøre det kan han se ABCABC lyse op på maskinen. Derefter drejer han skiverne til ABC og skriver resten af det krypterede budskab ind og dekrypterer det.
Det var et fremragende system, fordi krypteringsanalyse grundlæggende afhænger af frekvenstælling.[kilde mangler] Selv mængder af meddelelser med seks bogstaver fra grundindstillingen ville være tilfældige.[kilde mangler] Mens et angreb på selve koden burde være mulig, ville hvert eneste budskab bruge en forskellig kodenøgle, hvilket i praksis ville gøre frekvenstælling ubrugelig.[kilde mangler] Med moderne computere kunne alt have været anderledes, men med papir og blyant...[kilde mangler]Enigma var meget sikker. Faktisk så sikker, at tyskerne stolede blindt på den.[kilde mangler] Enigmakrypteret trafik omfattede alt fra planer og taktik fra højeste niveau til trivialiteter, såsom vejrudsigter og endog fødselsdagsgratulationer.
Indsatsen, som medførte at den tyske kode blev brudt, blev påbegyndt i 1929, da polakkerne opsnappede en Enigma-maskine, der var blevet afsendt fra Berlin og ved en fejl ikke sendt som diplomatisk post.[kilde mangler] Det var ikke den militære version af maskinen,[kilde mangler] men det antydede, at tyskerne måske ville anvende Enigma fremover.[kilde mangler] Da det tyske militær begyndte at bruge modificerede Enigma-maskiner få år senere, forsøgte polakkerne at bryde systemet med at finde skivernes ledningsføring i militærversionen og med at finde en metode til at gendanne indstillingerne for bestemte meddelelser. 
En ung polsk matematiker Marian Rejewski udførte i samarbejde med Jerzy Rozycki og Henryk Zygalski et af de mest betydningsfulde gennembrud i kryptoanalysens historie ved at bruge grundlæggende matematiske og statistiske metoder. Rejewski bemærkede et mønster, som skulle vise sig at være af afgørende betydning: når budskabskoden blev gentaget i begyndelsen af meddelelsen, kunne han gætte sig frem til skivens ledningsføring ud fra den måde, de ændrede sig på, og ikke fra selve bogstaverne.[kilde mangler]Lad os sige, at en operatør valgte QRS som meddelelsesindstilling. Han ville så indstille maskinen på den dags grundindstilling og derefter skrive QRSQRS. Det ville komme ud som JXDRFT. Det ser fuldstændig intetsigende ud, men det som Rejewski udnyttede var, at skiven havde flyttet sig tre positioner mellem de to sæt af QRS – vi ved at J og R er de samme bogstaver, og at det samme gælder for XF og DT. Vi ved ikke hvilke bogstaver, de står for, men det bekymrer os ikke, for mens der er et enormt antal skiveindstillinger, er der kun et lille antal skiver, hvor J ændres til R, X til F og D til T. Rejewski kaldte disse mønstre for kæder.[kilde mangler]At finde de rette kæder ud fra 105456 muligheder var en formidabel opgave. Polakkerne udviklede et antal metoder til hjælp. En af teknikkerne brugte gennemsigtige strimler for hver skive, som kunne vise, hvilke bogstaver der kunne sammenkædes, og hvor de bogstaver, som ikke kunne kædes, blev mørklagt. De tog så strimlerne og lagde dem hen over hinanden, så de kunne se, hvor strimlerne var gennemsigtige hele vejen igennem, så bogstaverne kunne ses.[kilde mangler] Englænderne havde udviklet en lignende teknik, som de forsøgte at knække den militære Enigmakode med, men det slog fejl.[kilde mangler]Nogle tusinde muligheder er selvfølgelig et større arbejde. Som hjælp til dette arbejde, byggede polakkerne flere parallelle enigmamaskiner, som de kaldte "bomba kryptologiczna" (kryptologisk bombe). (Navnet stammer enten fra en isdessert eller fra den tikkende lyd maskinen gav, mens den arbejdede sig gennem de mulige kombinationer; franskmændene ændrede navnet til 'bombe' og englænderne til 'bomb').[kilde mangler] De mulige skivesæt blev sat i maskinen, og derefter blev alle indstillingerne afprøvet med en tekst på en gang. Det reducerede mulighederne til hundreder, og det lader sig afprøve med håndkraft.[kilde mangler]Polakkerne var i stand til at bestemme de skivers ledningsføring, som blev brugt af det tyske militær, og var ved at bruge dem, i stand til at afkode en stor del af den tyske hærs kodetrafik i størsteparten af 1930'erne. De modtog nogen assistance fra Frankrig, som havde en agent (Hans Thilo-Schmidt med kodenavnet Asch) i Berlin. Han havde adgang til Enigma kodeskemaerne, manualer osv.[kilde mangler] Rejewskis kryptoanalytiske gennembrud var på den anden side ikke afhængigt af disse informationer; han fik intet at vide om den franske agent eller dennes materiale.[kilde mangler]Nogle kilder påstår (uden megen støtte fra deltagernes optegnelser), at en polsk mekaniker, som arbejdede i en tysk fabrik, der producerede Enigma, i 1938 tog notater vedrørende komponenterne, før han blev udvist til sit hjemland, og at han med hjælp fra de engelske og franske hemmelige tjenester konstruerede en træmodel af maskinen. Der findes også en historie om, at den polske modstandsbevægelse foretog et overfald på et tysk militærkøretøj, der transporterede en Enigmamaskine... Ingen af disse tilfælde ville have medført kendskab til grundindstillingerne og endnu mindre til operatørernes individuelle beskedindstillinger.[kilde mangler]Den tyske hær øgede sine Enigmamaskiners kompleksitet i 1939.[kilde mangler] Hvor der før kun var brugt tre skiver, som flyttede fra revne til revne, øgedes antallet til fem skiver. Hærens operatører holdt også op med at sende deres individuelle beskedindstillinger dobbelt, hvilket eliminerede den oprindelige metode til af aflure koden.[kilde mangler]Polakkerne indså, at en invasion fra Tyskland var nært forestående. De besluttede sig i midten af 1939 til at dele deres arbejde og sendte nogle af deres reserveenigmaer til franskmændene og englænderne sammen med oplysninger om Rejewskis gennembrud og oplysninger om andre teknikker. Informationerne blev sendt til Frankrig i diplomatbagage; englændernes andel gik videre til Bletchley Park. Indtil da havde tyske militærenigmaer modstået ethvert fransk og engelsk angreb, og de stod overfor den skræmmende mulighed, at tysk kommunikation ville forblive lukket land under hele den krig, som truede. Under den tyske besættelse af Polen forlod næsten alle medlemmer af den polske kryptografiske afdeling landet, og de fleste endte i Frankrig, hvor de samarbejdede med franske kryptografer om at afkode tyske transmissioner. Dette samarbejde stod på til Frankrigs fald (og endog nogen tid derefter). Det lykkedes for nogle af de franske og polske kryptografer at flygte til England; ingen af dem blev brugt til hjælpe de engelske kryptoanalytikere i deres arbejde mod de tyske Enigmanetværk. Da Rejewski kort før sin død erfarede om arbejdet, der var udført på Bletchley Park og om dets betydning for at vinde krigen, var han forbløffet.[kilde mangler]
Med den massive polske assistance begyndte englænderne selv at arbejde med tysk Enigma kommunikation. Tidligt i 1939 installerede det engelske secret service sin "Code and Cypher School" på Bletchley Park 80 km nord for London, med det formål at knække de tyske Enigmakoder.[kilde mangler] De oprettede  et stort opsnapningsnetværk som skulle indsamle den krypterede trafik til kodebryderne på Bletchley. Med tiden opstod også en stor organisation, som kontrollerede distributionen af den oplyste hemmelige information. Strenge regler blev sat i værk for at begrænse antallet af personer, som kendte til eksistensen af information fra Ultra, og for at sikre, at ingen handlinger ville give Aksemagterne mistanke om, at de Allierede kendte deres planer.[kilde mangler]På Bletchley Park overvandt engelske matematikere, kryptografer, skak- og bridgespillere samt kryds og tværs fanatikere de problemer, de tyske Enigmavarianter stillede dem over for, og de fandt metoder til at knække dem.[kilde mangler] Blandt dem var Alan Turing. De informationer, de skaffede, blev med tiden kaldt Ultra. De engelske metoder lignede de oprindelige polske, men byggede på andre detaljer, fordi den tyske hær havde ændret praksis (flere skiver etc), således at de polske principper ikke virkede uden modifikationer. Desuden havde den tyske flåde altid haft en mere sikker praksis, ingen havde afkodet noget af dens trafik.[kilde mangler]En ny metode afhang af, at reflektoren (en patenteret egenskab ved Enigmamaskinen) garanterede for, at intet bogstav kunne kodes som sig selv,[kilde mangler] således at et A aldrig kunne blive kodet som A. En anden teknik byggede på forskellige almindelig tyske fraser såsom "Heil Hitler" eller "svar udbedes", som ville være sandsynlige at finde i en klartekst.[kilde mangler] Vellykkede gæt på klarteksten blev benævnt "krybber" på Bletchley. Med et sandsynligt klartekstfragment og kendskabet til, at intet bogstav kunne kodes som sig selv, var det ikke ualmindeligt, at en kodet tekst kunne identificeres. Det giver så et meget godt vink om hvilke indstillinger, der er brugt til teksten.[kilde mangler] På samme måde var polakkerne før krigen kommet frem til budskabsindstillingerne.[kilde mangler]Tyske operatører var i visse tilfælde en stor hjælp for kodeknækkerne. På et tidspunkt blev en operatør bedt om at sende et testbudskab, han trykkede på T-tasten gentagne gange og sendte budskabet. Den engelske analytiker som modtog en lang meddelelse uden et eneste T forstod umiddelbart, hvad der var sket.[kilde mangler] I andre tilfælde brugte Enigmaoperatørerne konstant de samme indstillinger til meddelelserne uden at ændre dem, det var hyppigt deres egne initialer eller deres veninders. Analytikerne blev sat til at finde sådanne tekster i mylderet af trafik, der blev opsnappet hver eneste dag, således at de på Bletchley ved at anvende den oprindelige polske teknik ledte efter dagens grundindstillinger. Andre tyske operatører brugte "formularer" til daglige rapporter, specielt vejrudsigter, så den samme "krybbe" kunne tages i brug hver dag.[kilde mangler]Fra begyndelsen var den tyske marines Enigmaversion mere kompliceret, idet den anvendte en større variation af skiver end hærens og luftvåbnets, såvel som flere forskellige anvendelsesmetoder, som gjorde dem meget sikrere end andre Enigmavarianter.[kilde mangler] Englænderne havde ikke den mindste ide om grundindstillingerne til disse maskiner, og de havde meget få sandsynlige klartekstmeddelelser, der kunne bruges.[kilde mangler] Andre og langt mere direkte metoder var nødvendige for at bryde dette system, og med de tyske ubåde, der opererede i Atlanterhavet, var en mere direkte tilgang til problemet nærliggende.[kilde mangler]Den 7. maj 1941 erobrede engelske kommandosoldater et tysk vejrskib sammen med dets krypteringsudstyr og koder, og to dage senere kaprede de ubåden U-110 med dens Enigmamaskine, kodebog, operationsmanual og andre informationer, der satte dem i stand til at bryde koderne indtil slutningen af juni.[kilde mangler] Ud over U-110 erobrede de Enigmamaskiner eller indstillingsbøger fra i alt syv ubåde (som U-505 (1944), og U-559 (1942))[kilde mangler] og otte tyske overfladeskibe,[kilde mangler] såvel som fra vejrskibe, ombyggede trawlere og andre skibe.[kilde mangler] Adskillige andre fantasifulde metoder blev udtænkt inklusive Ian Flemings forslag om at "styrte ned" med erobrede tyske bombefly i havet nær tyske skibe, med det formål at blive "reddet" af besætningerne, som så skulle tages til fange af kommandosoldater gemt i flyene. 
I andre tilfælde tvang de allierede tyskerne til at forsyne dem med "krybber". For at gøre dette kunne de allierede udlægge miner (eller andre aktioner), derefter lyttede man til de meddelelser der blev afsendt. Så vidste man, at ordet "Minen" ville forekomme i nogle af dem. Denne teknik blev kaldt gardening (havearbejde).[kilde mangler]Hvis tyskerne på et tidspunkt havde udskiftet hver eneste skive på et og samme tidspunkt, er det muligt, at englænderne aldrig ville have kunnet bryde koden.[kilde mangler] På den anden side blev det aldrig udført, både på grund af omkostningerne og vanskeligheden ved at få så mange nye skiver udleveret til skibe og enheder. I stedet tilføjede tyskerne med mellemrum nye skiver til de eksisterende, hvorved det hele tiden var muligt at afkode indstillingerne efter kort tid. 
Selv disse korte perioder havde dramatisk indvirkning på krigen. På kurver over mængden af koder, der var dechifreret om britiske flådetab pr måned, var det tydeligt at se, at tabene steg når Enigmakoden 'gik i sort'. Men i 1943 var der afkodet så meget trafik, at kodebryderne havde en glimrende forståelse for de budskaber, som kom til forskellige tider og fra forskellige kilder.[kilde mangler] For eksempel var en meddelelse, der kom fra vest klokken 6 om morgenen, højst sandsynligt fra et vejrskib i Atlanten, og det betød at meddelelsen næsten med sikkerhed indeholdt disse "krybber". Fra dette tidspunkt kunne den tyske marines Enigmabudskaber læses konstant, selv efter ændringer i grundindstillingerne.[kilde mangler]På den anden side reducerede de ny trick, som det polske system, kun antallet af mulige indstillinger.[kilde mangler] Der var stadig utallige kombinationer, og på grund af de nye skiver var variationernes antal endnu større end dem, polakkerne havde været stillet overfor. Løsningen på dette problem var, at de Allierede "industrialiserede" og fremstillede meget større versioner af den polske bomba, som kunne teste hundreder af nøgler på en gang. 
Nogle tyskere havde en mistanke om, at alt ikke var, som det skulle være med Enigma. Karl Dönitz modtog rapporter om "umulige" træfninger, som fik ham til at mistænke lækager i sit kommunikationssystem.[kilde mangler] I et tilfælde mødtes tre ubåde ved en lille ø i det Caribiske Hav, hvorefter en engelsk destroyer dukkede op, fordi den ikke kunne modstå et så fristende bytte.[kilde mangler] De slap alle tre væk og rapporterede om det hændte. Dönitz forlangte øjeblikkelig en gennemgang af sikkerheden ved Enigma. Analysen konkluderede, at hvis der var et problem, var det ikke forårsaget af Enigma som sådan.[kilde mangler] Dönitz fik alligevel udskiftet kodebøgerne, og briterne var dermed igen ude i mørket for en tid. Han blev aldrig overbevist om, at Enigma ikke var sikker.[kilde mangler] På trods af at hans egen kontraspionage "B-Dienst", som delvis havde brudt den engelske marines koder, leverede informationer, der tydede på det. Efter krigen fandt og tilbageholdt grupper fra det amerikanske TICOM-projekt et betydeligt antal tyske kryptografimedarbejdere. De fik blandt andet at vide fra dem, at de tyske kryptografer udmærket forstod, hvordan Enigmameddelelser kunne brydes. De fandt det bare umuligt at forestille sig, at nogen ville påtage sig det enorme arbejde, det krævede.
I 1941 fandt den engelske efterretningstjeneste ud af, at den tyske marine var ved at introducere Triton, som var en ny fire-skivet Enigma, i stedet for den gamle med tre skiver.[kilde mangler] For de Allierede var det heldigt, at en ubåd i december ved en fejltagelse retransmitterede en meddelelse med Triton, før systemet var implementeret.[kilde mangler] Da de indså fejltagelsen, genudsendte de meddelelsen med den gamle tre-skivers Enigma. Det gav englænderne oplysninger nok til, at knække den ny maskine, at den var taget i brug 1. februar 1942, dette tog dog næsten et år, og gjorde de Allierede blinde for den tyske flåde. Triton-netværket fik navnet Shark. 
I 1945 kunne næsten al tysk Enigmatrafik afkodes i løbet af et par dage, og alligevel forblev tyskerne overbevist om dens sikkerhed. Hvis de havde været klar over de Allieredes fremskridt med Enigmakoden, ville de simpelthen have skiftet systemerne ud og tvunget kodebryderne til at starte forfra.[kilde mangler] Kodetrafikken blev betragtet som så sikker, at tyskerne åbent diskuterede deres planer og troppebevægelser, hvorved de forærede de Allierede store mængder meget nyttig information. Ikke al information blev brugt rigtigt. Slaget om Ardennerne kunne klart forudses i Enigmatrafikken, men informationerne blev ikke fortolket rigtigt.[kilde mangler]Det antages almindeligvis, at afsløringen af Marine Enigmakoden medførte at krigen blev afkortet med et år, men alene virkningen på Slaget om Atlanten (1940) kan betyde, at det er en underdrivelse.[kilde mangler]
At Enigmakoden var blevet brudt under krigen forblev en hemmelighed til slutningen af 1960'erne.[kilde mangler] Mange menneskers vigtige bidrag til krigsanstrengelserne forblev længe ukendt, og de kunne ikke få del i æren for, at de krigen blev forkortet.[kilde mangler] Efter krigsafslutningen solgte briterne og amerikanerne overskuddet af Enigma- og Enigmalignende maskiner til mange lande rundt om i verden, som var overbeviste om sikkerheden ved denne bemærkelsesværdige kodemaskine. Deres kodetrafik var ikke så sikker, som de troede, og det var naturligvis en af grundene til, at briterne og amerikanerne gjorde maskinerne tilgængelige. 
I 1967 udgav David Kahn sin bog "The Codebreakers", som beskrev erobringen af den marine Enigma fra U-505. Han fortsatte med at afsløre, at Enigmameddelelser allerede på det tidspunkt blev afkodet ved hjælp af maskiner, der fyldte adskillige bygninger.[kilde mangler] I 1970 var nyere computerbaserede kodesystemer ved at blive almindelige, efterhånden som verden i større grad gik over til computeriseret kommunikation,[kilde mangler] og brugbarheden af Enigma (og skivemaskiner i almindelighed) hastigt aftog. På det tidspunkt blev det besluttet, at "slippe katten ud af sækken", og officielle rapporter om nogle af Bletchley Parks operationer blev frigivet i 1974.[kilde mangler] Mange beretninger om disse begivenheder og andre kryptografiske hændelser fra 2. verdenskrig er publiceret siden. Flere af dem er upålidelige i mange henseender. Det er der flere årsager til: 
Det var ikke alle forfatterne, som havde førstehåndskendskab til alt (flere bøger er udgivet af folk som arbejdede på Ultra-siden af Bletchley Park, men der var arbejdet yderst opdelt, og det gør det vanskeligt at kreditere flere episoder, når man kun har en kilde. Historien om at Churchill med vilje ikke greb ind overfor Luftwaffebombningen af Coventry som var kendt på forhånd gennem Enigmadekryptering, er en af disse episoder; P Calvocoressis bog giver en mere troværdig beskrivelse af denne sag end Winterbothams.).[kilde mangler]
Arbejdet, der blev udført, var indviklet og meget teknisk (de, der ikke bryder sig om teknikaliteter, har sikkert hverken forstået detaljerne eller betydningen af dem).[kilde mangler]
Dokumenter er forsvundet eller ødelagt i de hemmelige arkiver, og det varede årtier at få de reddede offentliggjort. Og ingen af dem er skrevet med henblik på at skabe historisk klarhed.[kilde mangler]
Regeringer vælgerofte at beholde deres hemmeligheder eller at frigive dem med et formål, og ikke for offentlighedens skyld.[kilde mangler]
Forfattere har ofte deres egen dagsorden (mindst et tilfælde af et væv af løgne kendes vedrørende det engelske kryptoanalytiske fremskridt overfor et bestemt japansk flådekodesystem fra anden verdenskrig – det blev påstået at beretningen stammede fra de uudgivne memoirer fra en australsk kodeanalytiker, men vigtige dele af udgivelsen blev simpelthen opfundet af forfatteren).[kilde mangler]
Mange forfattere har ikke gjort deres hjemmearbejde (Enigmaspionen "Asch"s skæbne blev ikke kendt før Hugh Sebag-Montefiore opsporede datteren i cirka 1999).[kilde mangler]Specielt kryptografiens nyere historie må studeres med endnu større skepsis end historie i almindelighed.[kilde mangler]
The Enigma cipher machine, af Tony Sale, den oprindelige leder af the Bletchley Park Museum.
Enigma sted med Enigmasimulatorer til flere forskellige OS. Meget andet Enigmarelateret
Archives of the german military manuals — also for secret manuals of Enigma and Kryptologi

Enten – Eller er skrevet af den danske teolog og filosof Søren Kierkegaard og udgivet den 20. februar 1843. I bogen udforsker han eksistensens "stadier".
Bogen er det første af Kierkegaards værker, som blev skrevet under pseudonym. I værket optræder fire pseudonymer: "Victor Eremita", "A", "Assessor Wilhelm" og "Johannes". Victor Eremita påstår at have fundet sidstnævntes papirer i et gammelt chatol. "A" er et øgenavn som "udgiver og forfatter" Victor Eremita har givet den fiktive forfatter af den første del, som han påstår ikke at have kendt. "Assessor Wilhelm" er den fiktive forfatter af anden del, mens "Johannes" er den fiktive forfatter af "Forførerens Dagbog" i første bind.
Bogen blev skrevet i Berlin, efter at Kierkegaard havde brudt sin forlovelse med Regine Olsen. Bogen afspejler i høj grad Kierkegaards tanker om det erotiske, om forførelse, om følelsesmæssig splittelse og om ægteskabet. Bogens afsnit om ægteskabet var de første, der blev skrevet efter Kierkegaards brud, hvorefter de æstetiske blev skrevet. Enten-Eller er et af de største danske erotiske værker og et værk der, ligesom Stadier paa Livets Vei, dybdegående behandler spørgsmålet om kvinden.
Den første del består af "A"s papirer og "Forførerens Dagbog", og præsenterer eksistensens "æstetiske" stadie. "A"s papirer tager form som en række forskelligartede tekster, der kredser om det æstetiske og om en æstetisk livsform. "Forførerens Dagbog" har det interessante som højeste værdi. Han bruger ironi, list, lunefuldhed, fantasi og vilkårlighed til at konstruere poetisk tilfredsstillende muligheder; han er ikke så interesseret i selve forførelsens akt, men i at skabe den interessante mulighed for forførelse.
Æstetikeren vil ifølge Kierkegaards model til sidst blive ramt af "fortvivlelse," en psykologisk tilstand (yderligere undersøgt i Kierkegaards Begrebet Angest og Sygdommen til Døden), som sker som et resultat af en erkendelse af begrænsninger af en æstetisk tilgang til livet. Kierkegaards "fortvivlelse" er en nogenlunde tilsvarende forløber for eksistentiel angst. Den naturlige reaktion er at tage "springet" til den anden fase, den "etiske," som er kendetegnet som et stadie hvori rationelle valg og engagement i at erstatte det kapriciøse og ulogisk længsel mod det æstetiske stadie. Ultimativt for Kierkegaard fortrænges både det æstetiske og det etiske stadium af det endelige stadium, som han kalder det "religiøse" stadium.
Bogen indledes efter forordet med Diapsalmata. Ordet 'diapsalmata' er beslægtet med 'salme' og betyder "mellemspil" på oldgræsk. Ordet bruges i den græske oversættelse af Davids salmer om et strengespil, der har været spillet mellem forskellige afsnit af en tekst, der har været oplæst i en synagoge. "Flertalsformen er indført i sprogbrugen af S.K. og betegner et slags lyrisk intermezzo af reflekterende præg." Ifølge udgiveren Victor Eremita, som har skrevet forordet, blev Diapsalmata fundet som en masse, løse sedler og består af korte tekststykker, der er skrevet af en kynisk og livstræt person. De lange, funderende og reflekterende tekster orker han ikke at skrive, og således bliver det til disse små fragmenter af hans tankeverden, inden han atter mister lysten til at fortsætte sin tankerække. Han er fanget i sin melankoli og hans tanker virker ganske fastlåste i fortvivlelse.
Allerede i det afsnit opstår enten-eller-problemstillingen, som er hele bogens tema, omend den dog her tydeligvis er formuleret gennem kynikerens øjne. Tekststykket er et af de mest citerede af Søren Kierkegaard og lyder:
Dette afsnit af bogen indledes med en analyse af Mozarts Don Juan, der i høj grad lægger sig op ad Hegels æstetik. Målet bliver i sidste ende at gøre rede for sanselighedens idé, og hvordan den kommer til udtryk i operaen. Som noget af det første kommer Kierkegaard med den dristige påstand, at kristendommen har bragt sanseligheden ind i verden. Grunden til det er egentlig, at kristendommen har jaget sanseligheden ud af verden, da kristendommen har bragt det åndelige ind i verden som logisk begreb, men så snart den gør det, bringer den også det, den udelukker, ind i verdenen som begreb, og derved er sanseligheden først ved kristendommen blevet sat som princip og som kraft. Ånden udelukker som princip sanseligheden, men så snart sanseligheden udelukkes, bliver den også bestemt som princip og som magt, da det ånden som princip udelukker selv må være princip. Don Juan er således netop det mest fuldkomne udtryk for dette sanselighedens princip. Ved den akt, at kristendommen har bragt sanseligheden ind i verden som princip, bliver sanseligheden til synden, så snart refleksionen er til stede, men Don Juan må dog netop ikke fanges i denne refleksion og må fastholdes i det øjeblik han viser sig i æstetisk indifferens. Så snart refleksionen er til stede, bliver Don Juan som princip en latterlighed, og netop derfor er det musiske det mest fuldkomne udtryk for den idé han repræsenterer, i modsætning til ordet, og dette er også årsagen til, at Mozarts opera om Don Juan er et så fuldkomment udtryk for den sanselige idé. Musikken er nemlig et langt abstraktere medie end sproget. Om hvordan Don Juan skal forstås som princip skriver Kierkegaard:
Don Juan bliver sammenlignet med Faust, og der bliver gjort rede for nogle afgørende forskelle mellem dem. Don Juan er udtrykket for det dæmoniske bestemt som det sanselige, og Faust er udtrykket for det dæmoniske bestemt som det åndelige, at den kristelige ånd udelukker. Don Juan ville aldrig kunne blive udtrykt med tekstens medie af netop denne grund, da han er udtryk for det sanseliges forsvinden i tiden, i modsætning til Faust der er udtryk for det sjælelige, der er bestående i tiden. Om Don Juans forhold i tiden skriver han:
Afsnittet om vexel-driften handler om kedsomhed, og hvordan kedsomhed bekæmpes. Alle mennesker er kedsommelige, og kedsommelighed er roden til alt ondt. Det er dog ikke dem, der keder sig, der er de kedsommeligste, men derimod dem, der ikke keder sig, der oftest er de kedsommeligste, da de, som ikke keder sig, tit er dem, som har travlt i verden, og hvor de ikke keder sig selv, keder de andre. De som derimod keder sig selv, underholder andre, og derfor er dem der ikke keder sig faktisk de kedsommeligste. Kedsommeligheden har simpelthen været det største onde for menneskene siden tidernes morgen, hvilket beskrives med en reference til bibelen:
Løsningen på kedsommelighedens problem er derimod Vexel-driften, hvilket er et udtryk der er lånt fra landbruget, hvor man hele tiden skifter mellem forskellige afgrøder på et bestemt stykke jord for konstant at holde jorden frodig, omend udtrykket opfattes en smule anderledes her i bogen. Man forandrer da sit liv konstant for at undgå kedsomheden, og der advares derfor mod tre ting venskab, ægteskab og kaldsforretninger (bindende aftaler), da de alle modarbejder den konstante forandring og fornyelse. For at kunne flyve omkring i den konstante fornyelse må man dog oparbejde og perfektionere tre evner: glemsel, erindring og iscenesættelse.
Anden del præsenterer et alternativ ("Eller") til det æstetiske stadie: det etiske stadie. To breve fra assessor Wilhelm til forfatteren A prøver at anspore A til at tage springet udi det etiske stadie. Det første brev omhandler den æstetiske værdi i ægteskabet, mens det andet handler om det mere utilslørede etiske emne om at vælge det gode eller ens eget. Det hele ender med en prædiken, skrevet ikke af Assessor Wilhelm, men en præst i Jylland, om det opbyggelige i tanken, at vi alle har uret overfor Gud - og med denne prædiken sidst i skriftet antydes det religiøse stadium som et muligt tredje stadium, hvilket Kierkegaard beskæftiger sig yderligere med i andre skrifter, eksempelvis Frygt og Bæven. Det er uklart om Kierkegaard anerkender et etisk stadie uden religion. Frihed lader til at betegne friheden til at vælge viljen til at gøre det rigtige og til at undsige det forkerte på en verdslig, næsten kantiansk måde. Dog lader angren til at være en religiøs kategori specifikt relateret til det kristne koncept med udfrielse. En central del af etikerens ræsonnement om overgangen fra det æstetiske til det etiske stadium går på at vælge valget: før man for alvor kan leve etisk, må man aktivt beslutte sig for, at tage valget alvorligt.
Det etiske handler om det vigtige ved at vælge, hvilket er hvad æstetikeren ikke gør, da han ikke ser betydningen af valget. Dette kritiserer B ham for og understreger selve vigtigheden ved valget for at blive ét med sig selv og ikke ende i fortvivlelse. Enten-eller-dilemmaet dukker nu atter op, men denne gang set fra etikerens synsvinkel:
B kommer her med en kritik af Hegels logik. Hegels tanker om det logiske system går netop ud på, at modsætninger opløses i hinanden (de medieres i hinanden), men B mener her, at man her glemmer at skelne mellem tanken og friheden. For i livet selv kan modsætningerne ikke opløses, men der er de virkelige og valget er altså en realitet for mennesket.
Den ekstreme pseudonymitet i dette værk gør en besværliggører fortolkning. A og B (Assessor Wilhelm) er forfatterne til værket, Victor Eremita er redaktøren. Det lader til at Kierkegaard med vilje søgte at adskille sig selv fra de synsvinkler der er repræsenterede i hans værker, men hans pseudonymers navne kunne antyde at han ikke ønskede at skjule sin identitet fuldstændigt for læseren.

Enya, døbt Eithne Patricia Ní Bhraonáin (født 17. maj 1961, Gweedore, County Donegal) er en irsk new age-sanger, sangskriver, og musiker. 
Enya begyndte sin musikalske karriere i 1980, da hun for en kort periode blev en del af familiebandet Clannad, før hun forlod det for at gå solo. Hun opnåede bred anerkendelse for sin musik til BBC tv-serien The Celts fra 1987. Året efter gjorde hendes album Watermark hende endnu mere berømt og hun blev kendt for sin karakteristiske lyd med mange lag stemmer, folkemelodier, syntetiseret baggrundseffekter og æteriske efterklang. Hun har optrådt på ti forskellige sprog.Enya fortsatte med stabil succes i løbet af 1990'erne og 2000'erne; hendes album A Day Without Rain fra 2000 solgte 15 millioner eksemplarer, og blev det bedst sælgende new age album i 2000'erne USA ifølge Nielsen SoundScan. Hun modtog prisen som verdens bedst sælgende kvinde ved World Music Awards i 2001. Hun er Irlands bedst sælgende solo-musiker. Hun har solgt mere end 75 million CD'er verden over, inklusiv over 26,5 millioner albums i USA, hvilket gør hende til en af de bedst sælgende kunstnere nogensinde. Hun har modtaget fire Grammy Awards og en Academy Award-nominering.
Enya blev født og voksede op i Gweedore, County Donegal, i det nordvestlige hjørne af Irland. Hun er en del af en irsktalende katolsk musisk familie, og blev født som den sjette af i alt ni børn. Enya er en omtrentlig transkription af hvordan Eithne bliver udtalt med Donegal dialekt på irsk, som er hendes modersmål. Hendes bedsteforældre var medlemmer af et band, som spillede rundtomkring i Irland, hendes far var leder af Slieve Foy Band før han åbnede Leo's Tavern, og hendes mor spillede i et danseorkester og underviste senere i musik på Pobalscoil Ghaoth Dobhair. Allerede i en ung alder optrådte Enya i pantomimeteatre på Gweedores lokalteater og sang med sine søskende i sin mors kor i St Mary's Catholic Church, Derrybeg. Hun gik på Loreto Community School i Milford, County Donegal og flyttede derefter for at gå på college hvor hun ønskede at blive klassisk pianist. Hun studerede også akvarelmaling.
Enya har fire brødre og fire søstre, hvoraf flere af dem dannede bandet An Clann As Dobhar i 1968. De gav bandet det nye navn Clannad i 1970'erne. I 1980 arbejde Enya med Clannad, hvor bandet bestod af hendes søskende Máire (Moya), Pól, og Ciarán og hendes tvillingeonkler Noel og Pádraig Duggan. Enya spillede keyboard og sang baggrundsvokal på deres album Crann Úll (1980), selvom hun ikke var officielt medlem af gruppen før udgivelsen af Fuaim fra 1981, hvor hun optrådte på coveret. I samme år var Enya også medlem af Ragairne, som var Altans forsanger, Mairéad Ní Mhaonaighs band. I 1982 kort før Clannad blev internationalt kendt for "Theme From Harry's Game", forlod producer og manager Nicky Ryan gruppen og Enya gjorde ligeså for at starte på sin egen solokarriere. Enya etablerede sit eget pladestudie kaldet "Aigle", som er det franske ord for "ørn".
Enya indspillede to instrumentalnumre kaldet "An Ghaoth Ón Ghrian" (irsk for "Solvinden") og "Miss Clare Remembers" som blev udgivet på albummet Touch Travel i 1984. Hun blev først krediteret som Enya (i stedet for Eithne) som sangskriver til musikken til filmen The Frog Prince fra 1984, som blev udgivet på et soundtrack med samme navn. En anden tidlig optræden på et album fulgte i 1987 hvor Enya indtalte (ikke sang) irsk på sangen "Never Get Old" på Sinéad O'Connors debutalbum, The Lion and the Cobra.
Enya var forpligtet via sin kontrakt til at lave soundtracket til BBCs tv-dokumentar The Celts i 1987. Musikken, som hun producerede, udkom på hendes første soloalbum, Enya (1987), men det opnåede ikke megen opmærksomhed ved udgivelsen. B-side-singlen "Eclipse" er faktisk en baglæns og modificeret version af Enyas sang "Deireadh An Tuath" fra dette album. Sangen "Boadicea", der også er fra dette album, blev senere samplet og modificeret af The Fugees til deres single "Ready or Not" (1996), hvilket resulterede i et kortvarigt postyr da gruppen oprindeligt hverken bad om tilladelse eller gav Enya anerkendelse. Mario Winans' sang "I Don't Wanna Know" (som indeholder en rappende P. Diddy) samplede the Fugees' sampling, og er officielt krediteret til Winans, Diddy og Enya. Sangen blev Enyas højest placerede single i USA, hvor den toppede som #2 på Hot 100 i 2004.
Enya fik sit gennembrud i 1988 med albummet Watermark, som indeholdt hittet "Orinoco Flow" (undertiden fejlagtigt kendt som "Sail Away" ). "Orinoco Flow", der eftersigende skulle være opkaldt efter Orinoco Studios (nu Miloco Studios), hvor det blev skrevet, toppede hitlisterne i Storbritannien og toppede som #2 i Tyskland. Watermark-albummet solgte elleve millioner eksemplarer.Enya blev citeret for at sige: ".. Succesen med Watermark overraskede mig. Jeg havde aldrig tænkt på musik som noget kommercielt, det var noget meget personligt for mig" I et interview sagde Enya også at  "Watermark har som tema, søgning, længsel for at nå ud til et svar. Havet er et centralt billede. Det er symbolet for en stor rejse, som er den måde jeg vil beskrive dette album."Den overraskende succes med Watermark førte til at færdiggørelsen af Enyas tredje single, "Storms in Africa", blev forsinket, fordi hun havde travlt med at rejse verden rundt for at promovere albummet. "Storms in Africa" blev genindspillet til singlen, og deadline blev overskredet. Pladeselskab WEA brugte tv-reklamer til at fremme "Storms in Africa" ved at minde publikum om Enyas to tidligere hits.Tre år senere fulgte hun med endnu et hitalbum, Shepherd Moons, som solgte tolv millioner eksemplarer og gav Enya sin første Grammy Award. Shepherd Moons er også det af hendes album, der har været længst tid på hitlisterne, idet det var 238 uger på Billboard 200. Sangene "On Your Shore" og "Exile" (fra Watermark) og "Epona" (fra Enya) blev brugt i filmen L.A. Story fra 1991. "Ebudæ" blev også brugt på soundtracket til Robin Williams-filmen Toys, mens 1990-filmen Green Card bruger "River", "Watermark" og "Storms in Africa". "Book of Days" blev brugt fremtrædende i filmen Far and Away, i en version med engelsk tekst, der blev lavet til filmen, og for derefter at erstatte den oprindelige version på irsk, på fremtidige udgaver af Shepherd Moons fra 1993 og fremefter. I 1993 blev hendes indspilning af "Marble Halls" fra Shepherd Moons brugt i Martin Scorsese film, The Age of Innocence.
I 1992 blev en re-mastered version af Enya-albummet udgivet som The Celts, som inkluderer en længere og modificeret version af "Portrait", som fik navnet "Portrait (Out of the Blue)".
Fire år efter Shepherd Moons udgav hun The Memory of Trees (1995), som endnu engang nåede top fem i både Storbritannien og Tyskland, og som det første album nåede det top 10 i USA. Singlerne fra albummet var "Anywhere Is" and "On My Way Home".
I 1997 udgav Enya opsamlingsalbummet Paint the Sky with Stars: The Best of Enya, der atter nåede top fem i Storbritannien og Tyskland. Det indeholdt to nye sange; "Paint the Sky with Stars" og "Only If...", hvoraf sidstnævnte senere blev udgivet som single. ("Only If You Want To", er en tidligere version af "Only If...", som blev udsendt på en promo-CD i Japan under navnet The Best of Enya. Denne udgave har ikke tekst på fransk). Hun fik tilbudt at skrive filmmusikken til James Camerons film Titanic fra 1997, men afslog tilbuddet. En indspilning af hendes sang "Oíche Chiúin" fra 1989, der var en "Silent Night" sunget på irsk, blev udgivet mindst to gange siden; på The Christmas EP (som indeholder adskillige sange, som ikke har forbundet med højtiden) og i 1997 på velgørenhedsalbummet A Very Special Christmas.Ansett Australia brugte nummeret "Storms in Africa" omfattende til reklamer for flyselskabet, da de re-brandede sig selv i 1990'erne. I filmen Sleepwalkers fra 1992 benyttes "Boadicea" som filmens temamelodi.
"Boadicea" blev også samplet i The Fugees populære sang "Ready or Not", og kan høres i sæson 2, episode 19 af Criminal Minds, med titlen "Ashes and Dust", 24 sekunder inde i episoden.
Efter en femårig pause udgav Enya albummet A Day Without Rain i 2000, som indeholdt 37 minutter med nyt materiale (34 minutter på den amerikanske version). Albummet er Enyas mest succesfulde til dato, og peakede som #2 på U.S. Billboard 200. Den første single, "Only Time", blev brugt i filmen Sweet November og blev spillet på amerikanske radiostationer i slutningen af 2000. I maj 2001 begyndte NBC at bruge "Only Time" i reklamer til tv-serien Friends, hvilket hjalp sangen til at nå toppen af Adult Contemporary and Adult Top 40 charts.Efter terrorangrebet den 11. september 2001 blev "Only Time" brugt til mange rapporter om angrebene på i både radio og tv. Enya udgav en specialudgave af sangen og en maxisingle blev udgivet d. 20. november 2001, som indeholdt et popudgave. Provenuen fra salget gik til ofrenes familier. "Only Time" peakede som #10 på U.S. Hot 100, #12 på Pop Chart og nåede #1 på Adult Contemporary and Hot Adult Contemporary charts. I Tyskland kom "Only Time" endnu engang singlehitlisten som #1 og albummet A Day Without Rain nåede #1 nogle uger senere. Enya vandt en Echo Award for bedst sælgende interionale single i Tyskland i 2001, og modtog flere nomineringer for bedst sælgende album.I 2001 indspillede Enya "May It Be" som blev brugt i The Lord of the Rings: The Fellowship of the Ring, hvilket gav hende en Oscar nominering for bedste sang. Den blev hendes anden single i træk der kom direkte ind som #1 på den tyske singlehitliste. Videoen bestod af scener fra Peter Jacksons film. Enya sang også sangen "Aníron", som blev sunget på Tolkiens elversprog Sindarin, til The Lord of the Rings: The Fellowship of the Ring.
En ny sang kaldet "Sumiregusa" ("Wild Violet") blev baseret på et japansk digt af Roma Ryan. I september 2004 blev sangen brugt i Japan som del af en reklamekampagne for Panasonic. Warner Music Japan udtalte at Enyas næste album havde planlagt udgivelse i Japan i midten af November. Enya udsendte en pressemeddelelse på sin officielle hjemmeside d. 19. september, hvor hun erklærede at det var en fejl, og at der ikke umiddelbart var noget nyt album i sigte.
I november 2005 udkom et nyt album med navnet Amarantine. Det nåede top 10 i både Storbritannien og USA, og peakede som #3 i Tyskland. Albummet vandt også en Grammy Award for Best New Age Album i 2007, hvilket var Enyas fjerde.I 2006 udgav Enya flere albums med nyt materiale med juletema. Den 10. oktober 2006 blev Sounds of the Season: The Enya Holiday Collection udsendt med seks sange; tidligere udgivet var "Oíche Chiúin" (a.k.a. "Silent Night") og "Amid the Falling Snow", mens der var to nye optagelser af  "Adeste Fideles" (a.k.a. "Oh Come All Ye Faithful") og "We Wish You a Merry Christmas", og to nye sange kaldet  "Christmas Secrets" og "The Magic of the Night". Cd'en blev kun udgivet i USA i et eksklusivt samarbejde med NBC og Target. Enya vandt prisen for World's Best-Selling Irish Act ved World Music Awards i London d. 19. november 2006.I slutningen af november blev der udgivet to nye versioner af Amarantine. I Storbritannien blev den genudgivet under navnet Christmas Edition: Amarantine med en ekstra CD der indeholdt fire nye julesange, der tidliger var blevet udgivet på Sounds of the Season (det oprindelige album havde allerede  "Amid the Falling Snow" mens "Oíche Chiúin" kom i en optagelse fra 1988 1988, som var blevet udgivet i adskillige opsamlinger). I USA blev en specialudgave udgivet under navnet Amarantine – Deluxe Collector's Edition, som også indeholdt tre postkort og en kopi af Roma Rans bog Water Shows the Hidden Heart, som refererede til det originale album. Canadiske fans kunne vælge imellem Special Christmas Edition af Amarantine eller en EP med titlen Christmas Secrets, som kun indeholdt de fire nye sange.
I midten af 2007 udtalte Enya, at hun havde solgt 80 millioner albums. En amerikansk forretningsmand har opfundet udtrykket "enyanomics" til at forklare Enyas evne til at sælge millioner af albums uden at give nogle koncerter. Det blev defineret som den uforklarlige vækst i salget af en kunstners musik i omvendt forhold til, hvor meget omtale de får.Den 29. juni 2007 modtog Enya et æresdoktorat fra National University of Ireland, Galway. Kort efter, d. 10. juli 2007, modtog hun sin anden æresgrad fra University of Ulster.I november 2008 blev julealbummet And Winter Came… udgivet sammen med en video til sangen "Trains and Winter Rains". Albummet udrykker hendes passion for julen. På nummeret "My! My! Time Flies!" bliver der brugt en guitar, som ellers er et instrument, som sjældent bruges i Enya kompositioner (sidst brugt i "I Want Tomorrow" fra The Celts-soundtracket) og en korversion af den tidligere udgivne sange "Oíche Chiúin". Hun promoverede albummet på morgennyhederne og spillede nogle af sangene live.
I marts 2009 udgav Warner Music Japan Enyas første fire albums i et nyt format kaldet SHM-CD. Den 23. november 2009 udgav hun opsamlingsalbummet The Very Best of Enya. Det inkluderer de fleste af hendes hits fra 1987 frem til 2008, samt en ny version af "Aníron", der blev lavet til The Lord of the Rings: The Fellowship of the Ring i 2001. I 2010 samplede sangeren Rihanna "One By One" til sangen "Fading" fra hendes album Loud.I maj 2011 udtalte Enyas manager i et interview, at hun arbejdede på et nyt album, og at hun sandsynligvis ville støtte udgivelsen med en turne. Dele af optagelserne foregik i Abbey Road Studios i London.Enyas single "Only Time" blev benyttet i en reklame for Volvos lastbiler, hvori Jean-Claude Van Damme medvirkede. Reklamen blev sendt første gang i november 2013, og actionstjernen udførte et split imellem to kørende lastbiler. Adskillige parodier af reklamen fulgte i de følgende uger, som alle brugte "Only Time", bl.a. en version hvor en computeranimeret Chuck Norris udføre samme split imellem to flyvemaskiner med et hold faldskærmssoldater stående i formation på hans hoved. Den fornyede opmærksomhed gjorde at sangen endnu engang kom ind på Billboard Hot 100 Singles denne gang som #43.
I september 2015 optrådte en lille del af en ny sang på hendes officielle hjemmeside forud for hendes ny album, med endnu et uddrag af nummeret der var tilgængeligt i oktober. Den 7. okober 2015 annoncerede BBC Radio 2 via deres Facebook-side at førstesinglen fra Dark Sky Island ville blive "'Echoes In Rain" og at den ville få premiere i deres morgenshow den følgende dag med Ken Bruce. Efter premieren på "Echoes in Rain", blev der lagt en video med teksten til sangen online på YouTube og den blev gjort tilgængelig digitalt på iTunes og Spotify. Den officielle musikvideo blev udgivet på albummets udgivelsesdag - d. 20. november, 2015. Enyas official forum, Unity, udgav en trackliste for det kommende album, og senere blev der annonceret en deluxe version med tre bonusnumre.Nummeret "So I Could Find My Way" blev udgivet d. 30 oktober 2015. Den tilhørende musikvideo blev udgivet 6. november;  og dette var Enyas første optræden siden februar 2009, hvor hun oprtådte med"My! My! Time Flies!" i det irske talkshow The Late Late Show, under promoveringen af albummet And Winter Came… Den 13. november blev albummets anden single, “Even In The Shadows”, udgivet mainstream radio på Ken Bruces BBC Radio 2show, og blev gjort klart til digital udgivelse samme eftermiddag.Enya promoverede selv Dark Sky Island i radioen og morgen-Tv de Britiske Øer, og startede en verdensomspændende tur, hvor hun blev interviewet til tv og radio i USA og Japan.
Den 13. december 2015 gav Enya en overraskelses-koncert ved Universal Studios Japan Christmas Show i Osaka, Japan, med de to sang "Orinoco Flow" og "Echoes In Rain". Hun kaldte det en "overraskelsesgave" til de japanske fans og komplimenterede den "spektakulære" fejring af dagen.Dark Sky Island nåede top ti i USA (det solgte tæt på 50.000 eksemplarer i den første uge), #8 i europæiske land (det toppede som #4 i Storbritannien, hvilket var den højeste placering siden Shepherd Moons i 1991), og Australien, og viste bemærkelsesværdig konsistens i succes og salg.
Som en musikgruppe består Enya af et partnerskab mellem tre personer: Enya selv, som komponerer og udøver musikken; Nicky Ryan,som producer albummene og Roma Ryan, som skriver teksterne på forskellige sprog, på nær irsk, som Enya selv skriver. Enya spiller alle instrumenter og indspiller alle vokaler i sin musik medmindre andet er noteret. Selvom der er visse musikstykker, hvor akustiske instrumenter benyttes, så blive stort set alle lyde fremskab med en synthesizer. Hendes signaturlyd benytter simple arrangementer med adskillige vokaler lagt ind over. Vokalerne bliver indspillet individuelt og bliver lagt oven på hinanden, hvorved der bliver skabt et virtuelt kor. Ifølge Enya har nummeret "Angeles", der er det femte nummer på albummet Shepherd Moons, omkring 500 vokaler oven i hinanden.Enyas synger mezzosopran. På "Cursum Perficio" fra albummet Watermark når Enya et C en oktav over det midterste C. Senere i samme stykke synger hun et fladt A over en G-nøgle.
På albummet Amarantine synger Enya på japansk og Loxian, som er et sprog opfundet af Roma Ryan. Ordforrådet bliver skabt af Enya, der synger noderne, som Roma skriver med fonetisk skrift. There is no official syntax for Loxian. Mens de fleste sange synges på engelsk, så bliver nogle af Enyas sange sunget på irsk eller latin. Enya har også sunget sange, som har været helt eller delvist på walisisk, spansk, fransk, og sprog opfundet af J. R. R. Tolkien. Enya har sunget flere sange med relation til J. R. R. Tolkiens The Lord of the Rings, inklusive "Lothlórien" fra 1991 (instrumental), "May It Be" fra 2001 (sunget på engelsk og quenya) og "Aníron" (på sindarin), hvoraf de sidste to bliver brugt i Peter Jacksons film The Lord of the Rings: The Fellowship of the Ring og på soundtracket fra albummet. "May It Be" blev nomineret til en Oscar for bedste sang.
Enyas optrædender er "semi-live", hvor der bliver brugt playback-musik og sang. Hun har givet live-optrædender i forskellige tv-programmer, arrangementer og ceremonier (bl.a. en i Gweedore i sommeren 2005, som faldt sammen med en hyldest til Leo Brennan fra Clannad, som foregik i Letterkenny), men hun har endnu ikke givet en decideret koncert. Enya selv klassificerer ikke selv sin musik som new age-musik. Da hun under et interview blev spurgt hvilken musikgenre hendes musik hørte ind under svarede hun "Enya".
I 1997 købte Enya en borg i Killiney, syd for Dublin, for £2,5 millioner, og kaldte den Manderley Castle efter huset i hendes yndlingsbog; Daphne du Mauriers Rebecca. Allerede fra udgivelsen af Watermark begyndte Enya at tiltrække stalkere, hvoraf det lykkedes flere at bryde ind i hendes borg og angribe de ansatte der. Som et resultat heraf har Enya brugt et estimeret beløb på £250.000 på sikkerhed i sit hjem. I 1996 stak en mand sig selv ihjel efter at være blevet smidt ud af hendes forældres pub i County Donegal. Han var tidligere blevet set i Dublin, hvor han gik rundt med et billede af Enya om halsen.I 2006 blev Enya placeret på en tredjeplads over rige irske entertainere med en anslået formue på €109 millioner, og nummer 95 på Sunday Times Rich List 2006 over de 250 rigeste irere."Min inspiration kommer fra irsk musik, kirkemusik og klassisk musik" fortalte hun i et interview i 1997.Udover at have optrådt for paven, har hun optrådt i en liveudsendelse på britisk tv juleaften i 1997, før hun fløj hjem til County Donegal hvor hun sluttede sig til sin familie ved midnatsmessen. Hun synger stadig i sin mors kor hver jul til midnatsmessen i St. Mary's Church.
Golden Raspberry Award nominering (1992) for Worst Original Song for "Book of Days".
Grammy Awards 1997, Best New Age Album for The Memory of TreesGrammy Awards 2002, Best New Age Album for A Day Without Rain
Asteroiden 6433 Enya, der blev opdaget d. 18. november 1978 af Antonín Mrkos på Kleť Observatorium, er opkaldt efter hende.
Enya er omdrejningspunktet i sangen "Pumping Iron for Enya" af Atom and His Package på deres album Making Love fra 1999
Karakteren Enya Geil i manga-serien Jojo's Bizarre Adventure er opkaldt efter hende.
Den første officielle videoudgivelse med en samling af Enyas musik blev udgivet på VHS og laserdisc af Warner Music i 1991, under navnet Moonshadows. Den indeholdt de fleste af hendes musikvideoer frem til dette år, og blev udgivet i både Storbritannein og Nordamerika.
I 2000 udgav Warner Music Enya: The Video Collection på DVD i Europa, Sydafrika og Asien, som samlede alle hendes videoer fra "Orinoco Flow" til og med "Wild Child", bortset fra videoen fra "Book of Days", som blev erstattet med en live tv-optræden som følge af komplikationer med licensen til optagelserne fra filmen Far and Away. DVD-udgivelsen indeholdt også interviews og materiale bag om optagelserne til to af videoerne.
I Nordamerika blev udgivelsen af Video Collection-DVD'en annonceret ved adskillige lejligheder i løbet af 2000-2001, men skete aldrig; en officiel forklaring fulgte aldrig. På et tidspunkt blev annonceret at forsinkelsen skyldtes, at videoen til "May it Be" også kunne komme med, mens den nu nedlagte fanside rapporterede at uoverensstemmelser over lydkvaliteten var årsag til forhalingerne.
I DVD-udgaven af BBC Videos udgivelse af The Celts, var der inkluderet flere optagelser af Enyas optrædender med sange fra 1980'erne. Den blev udgivet i Storbritannien og Nordamerika.
I november 2009 blev deluxe-versionen af The Very Best of Enya udgivet, som inkluderede en bonus-DVD der indeholdt størstedelen af musikvideoerne fra 2001-udgivelsen, dokumentarer om udgivelserne og videoer fra Enyas albums fra 2001. Denne DVD blev distribueret i Nordamerika og kunne stadig købes i 2014.

Enzymer er biomolekyler, der katalyserer (dvs. forøger hastigheden af) kemiske reaktioner. Næsten alle enzymer er proteiner. I enzymatiske reaktioner kaldes molekyler i begyndelsen af processen substrater, og enzymet omdanner substraterne til forskellige molekyler kaldet produkter. Næsten alle processer i en celle behøver enzymer for at kunne forløbe tilstrækkelig hurtigt. Eftersom enzymer er ekstremt selektive angående deres substrater og kun forøger hastigheden af nogle få reaktioner blandt mange mulige, bestemmer det sæt af enzymer, der er syntetiseret i en celle, hvilken stofskiftevej, der indtræffer i cellen.
Enzymer virker, ligesom alle andre katalysatorer, ved at sænke aktiveringsenergien for en reaktion (Ea eller ΔG‡). Dette forøger reaktionshastigheden dramatisk, så den i de fleste tilfælde er millioner af gange hurtigere end hastigheden for sammenlignelige ikke-katalyserede reaktioner. Ligesom andre katalysatorer bliver enzymer ikke forbrugt i den reaktion, de katalyserer, og ej heller forandrer de reaktionens kemiske ligevægt. Enzymer adskiller sig dog fra andre katalysatorer ved at være langt mere specifikke og er kendt for at katalysere omkring 4.000 biokemiske reaktioner. Nogle få RNA-molekyler kaldet ribozymer katalyserer ligeledes reaktioner, hvoraf et yderst vigtigt eksempel er nogle dele af ribosomet. Syntetiske molekyler kaldet kunstige enzymer udviser også enzymlignende katalysatoreffekt.Enzymaktivitet kan påvirkes af andre molekyler: Inhibitorer er molekyler, der sænker enzymaktiviteten; aktivatorer er molekyler, der hæver aktiviteten. Mange medikamenter og giftstoffer er enzyminhibitorer. Aktiviteten påvirkes også af temperaturen, de kemiske omgivelser (fx pH) og koncentrationen af substratet. Nogle enzymer bruges kommercielt, for eksempel i syntesen af antibiotika. Derudover bruger nogle husholdningsprodukter enzymer til at fremme biokemiske reaktioner (fx nedbryder enzymer i biologiske vaskemidler protein- eller fedtpletter på tøj, og enzymer i kødmørnere nedbryder strukturerende proteiner, hvilket gør kød nemmere at tygge).
Så tidligt som i det sene 18. århundrede og tidlige 19. århundrede kendtes fordøjelsen af kød foretaget af mavesekreter og omdannelsen af stivelse til sukre af planteekstrakter og spyt. Den mekanisme, som gennemførte denne proces, var dog ikke blevet identificeret.I det 19. århundrede konkluderede Louis Pasteur i forbindelse med studiet af gærs fermentering af sukker til alkohol, at denne fermentering blev katalyseret af vitale kræfter i gærcellen kaldet "fermenter", hvilke ansås som virkende udelukkende i levende organismer. Han skrev, at "alkoholisk fermentering er en handling svarende til livet og organiseringen af gærcellen, ikke til døden eller forrådnelse af cellen."I 1878 brugte den tyske fysiolog Wilhelm Kühne (1837–1900) første gang ordet enzym, som kommer fra græsk ενζυμον "i surdej", til at beskrive denne proces. Ordet enzym blev senere brugt til at referere til ikke-levende substanser såsom pepsin, og ordet ferment brugt til at referere til kemisk aktivitet produceret af levende organismer.
I 1897 begyndte Eduard Buchner at undersøge evnen til at fermentere sukker i gærekstrakt, der ikke indeholdt nogen levende gærceller. I en serie af eksperimenter ved Humboldt-Universität zu Berlin fandt han ud af, at sukkeret blev fermenteret, uanset om der var levende gærceller tilstede i miksturen eller ej. Han navngav enzymet, der fremdrog fermenteringen af sukrose, "zymase". I 1907 modtog han Nobelprisen i kemi for sin biokemiske efterforskning og sin opdagelse af celleuafhængig fermentering. Efterfølgende er enzymer blevet navngivet efter den reaktion, de udfører, i henhold til Buchners eksempel. Typisk bliver suffikset -ase tilføjet navnet af substratet (fx er laktase et enzym, der kløver laktose) eller typen af reaktion (fx danner DNA-polymerase DNA-polymerer).
Efter at have vist, at enzymer kan fungere uden for levende celler, var det næste trin at bestemme deres biokemiske natur. Mange tidligere forskere havde bemærket, at enzymatisk aktivitet var associeret med proteiner, men flere videnskabsmænd (blandt andre Nobelpristager Richard Willstätter) argumenterede for, at proteiner blot var bærere af de virkelige enzymer, og at proteiner per se var uduelige som katalysatorer. I 1926 viste James B. Sumner dog, at enzymet urease var et rent protein og krystalliserede det; Sumner gjorde det samme for enzymet katalase i 1937. Konklusionen var, at rene proteiner kan være enzymer, hvilket endeligt blev bevist af Northrop og Stanley, som arbejdede med fordøjelsesenzymerne pepsin (1930), trypsin og chymotrypsin. Disse tre videnskabsmænd fik tildelt Nobelprisen i kemi i 1946.
Den opdagelse, at enzymer kunne krystalliseres, tillod at foretage røntgenkrystallografi, således at man kunne udlede enzymers struktur. Dette blev først gjort for lysozym, der er et enzym, som fordøjer nogle bakteriers kapper og findes i tårer, spyt og æggehvide. Strukturen blev løst af en gruppe ledet af David Chilton Phillips og publiseret i 1965. Denne højopløsningsstruktur af lysozym markerede begyndelsen til området strukturel biologi og indsatsen for at forstå, hvordan enzymer fungerer i detaljer på atomart plan.
Enzymer er generelt kugleformede proteiner, selvom adskillige andre former også forekommer, og rangerer fra kun 62 aminosyrerester (ca. 6,8 kDa) i størrelse for monomeren af 4-oxalocrotonattautomerase til over 2.500 rester (ca. 275 kDa) i det animalske enzym fedtsyresynthase. Enzymers størrelse angives oftest i antal aminosyrerester, eftersom forskellig form og foldning gør en beskrivelse i rumfangs- eller længdeenheder besværlig, men der findes dog nogle tilnærmende metoder, hvormed 1 aminosyrerest svarer til omkring 138 Å3. Et mindre antal RNA-baserede biologiske katalysatorer eksisterer, hvoraf det mest almindelige er ribosomet. Disse refereres til som enten RNA-enzymer eller ribozymer. Enzymers aktivitet bestemmes af deres tredimensionelle struktur. De fleste enzymer er meget større end de substrater, de virker på, og kun en lille del af enzymet (omkring 3-4 aminosyrer) er direkte involveret i katalysen. Den region, der indeholder de katalyserende rester (kaldet aktivt sæde), binder substratet og udfører derefter reaktionen. Enzymer kan også indeholde sæder, der binder cofaktorer, som behøves for katalysen. Nogle enzymer har også bindingssæder til små molekyler, som ofte er direkte eller indirekte produkter eller substrater for den reaktion, der katalyseres. Denne binding kan bruges i henhold til at forøge eller sænke enzymets aktivitet, hvilket giver muligheder for feedbackregulering.
Ligesom alle andre proteiner er enzymer lavet af lange, linære kæder af aminosyrer, der folder og dermed producerer et tredimensionelt produkt. Hver unik aminosyresekvens producerer en specifik struktur, som har unikke egenskaber. Individuelle proteinkæder kan nogle gange gruppere sig og danne et proteinkompleks. De fleste enzymer kan denatureres (ufoldet og inaktiveret) af opvarmning eller kemiske denaturanter, som nedbryder proteinets tredimensionelle struktur. Afhængigt af enzymet kan denaturering både være reversibel og irreversibel.
Enzymer er generelt meget specifikke med hensyn til de reaktioner, som de katalyserer og hvilket substrat, der er involveret i disse reaktioner. Komplementær form, ladning og hydrofil/hydrofob karakter af enzymer og substrater er ansvarlig for denne specificitet. Enzymer kan også udvise et imponerende niveau af stereospecificitet, regioselektivitet og kemoselektivitet. Nogle særlige enzymer kan reagere med mere end ét substrat, og nogle få enzymer, kaldet "brogede enzymer", kan reagere med en relativt bred række substrater. Det er blevet foreslået, at brogede enzymers lidt bredere substratspecificitet er vigtig for evolutionen af nye biosyntetiske veje.Nogle af de enzymer, der udviser den største specificitet og nøjagtighed, er involveret i kopiering og udtrykning af genomet. Disse enzymer har "korrektur"-mekanismer, hvor et enzym som f.eks. DNA-polymerase i det første trin katalyserer en reaktion, for derefter at tjekke, om produktet er korrekt i et andet trin. Denne totrinsproces resulterer i en gennemsnitlig fejlrate på mindre end 1 fejl per 100 millioner reaktioner i de ekstremt nøjagtige pattedyrspolymeraser. Lignende korrekturmekanismer findes også i RNA-polymeraser, aminoacyl-tRNA-synthetaser og ribosomer.
For at forstå enzymers virkemåde har videnskabsfolk i tidens løb foreslået forskellige modeller, som har kunnet simplificere den kompleksitet, der omgiver enzymaktiviteten. Den nuværende gældende model er "induceret tilpasning", men denne er udviklet efter en årrække, hvor "lås og nøgle"-modellen havde mange tilhængere.
"Lås og nøgle"-modellenEmil Fischer foreslog i 1894 "Lås og nøgle"-modellen, hvis forklaring på at enzymer er meget specifikke, er, at både enzymet og substratet har specifikke geometriske former, der passer præcist til hinanden. Selvom denne model forklarer enzymspecificiteten, formår den ikke at forklare stabiliseringen af det overgangsstadium, enzymet kommer til at befinde sig i. "Lås og nøgle"-modellen er blevet afvist, og modellen for fremkaldt eller induceret tilpasning er på nuværende tidspunkt den mest accepterede enzym-substrat-coenzymfigur.
I 1958 foreslog Daniel Koshland en modifikation til "lås og nøgle"-modellen: Eftersom enzymer er ret fleksible strukturer, forandres det aktive sæde til stadighed i takt med, at enzymet interagerer med substratet. De sidekæder, der udgør det aktive sæde, formes ved substratbinding således, at de sidder i den præcise position, der gør det muligt for enzymet at udføre dets katalytiske funktion. I nogle tilfælde, såsom glykosidaser, ændrer også substratmolekylet form, mens det trænger inde i det aktive sæde. Det aktive sæde fortsætter med at forandre sig, indtil substratet er fuldgyldigt bundet, hvormed den endelige form og ladning er bestemt.
Sænke aktiveringsenergien ved at skabe omgivelser, i hvilke overgangstilstanden stabiliseres (fx forvride formen af et substrat – ved at binde overgangstilstandskonformationen af substrat-produkt-molekylerne forvrider enzymet de bundne substrater til deres overgangstilstandsform, hvilket reducerer mængden af energi, der behøves for at færdiggøre overgangstilstanden).
Sænke energien for overgangstilstanden uden dog at forvride substratet ved at skabe omgivelser med den modsatte ladningsfordeling end den for overgangstilstanden.
Tilbyde en alternativ reaktionsvej. For eksempel ved midlertidigt at reagere med substratet og danne et intermediært ES-kompleks, som ville være umuligt i fraværet af enzymet.
Reducere reaktionsentropiændringen ved at bringe substraterne sammen i den korrekte orientering til at reagere. Det er interessant, at denne entropiske effekt involverer destabiliseringen af grundtilstanden, og at effektens indsats som katalysator er relativt lille.
Forståelsen af oprindelsen for reduceringen af ΔG‡ forlanger, at man finder ud af, hvordan enzymerne kan stabilisere overgangstilstandene mere end overgangstilstandene for ikke-katalyserede reaktioner. Tilsyneladende er den mest effektive måde at opnå høj stabilisering ved brug af elektrostatiske effekter; i særdeleshed ved at have relativt faste polære omgivelser, der er orienteret i retning af overgangstilstandens ladningsfordeling. Sådanne omgivelser eksisterer ikke i vandige ikke-katalyserede reaktioner.
Senere undersøgelser har givet ny indsigt i sammenhængen mellem enzymers interne dynamik og deres katalysatormekanisme.
Et enzyms interne dynamik er bevægelsen af dets interne dele (fx aminosyrer, en gruppe af aminosyrer, en loop-region, en alfahelix, tætliggende betaplader eller endogså et helt domæne). Disse bevægelser forekommer på forskellige tidsskalaer, der rangerer fra femtosekunder til sekunder. Netværk af proteinrester gennem et enzyms struktur kan medvirke til katalyse gennem dynamisk bevægelse. Proteinbevægelse er vitalt for mange enzymer, men om det er små og hurtige vibrationer eller større og langsommere konformationelle bevægelser, der er vigtigst, afhænger af den involverede reaktionstype. Selvom disse bevægelser er vigtige i binding og afgivelse af substrater og produkter, er det ikke klart, om bevægelserne hjælper til at accelerere de kemiske trin i enzymatiske reaktioner. Denne nye indsigt bidrager også til forståelsen af allosteriske effekter og udviklingen af ny medicin.
Allosteriske enzymer ændrer deres struktur som svar på bindingen af effektorer. Modulering kan være direkte, hvor effektoren binder direkte til enzymets bindingssæde, eller indirekte, hvor effektoren binder til andre proteiner eller proteinunderenheder, der interagerer med det allosteriske enzym og dermed influerer den katalytiske aktivitet.
Nogle enzymer udvise fuld aktivitet uden brug af ekstra komponenter. Andre behøver, at mindre molekyler, kaldet cofaktorer, bindes til dem, for at de er fuldt aktive. Disse cofaktorer kan enten være uorganiske (fx metalioner og jern-svovl-forbindelser) eller organiske (fx flavin og hæm). Organiske cofaktorer kan enten være prostetiske grupper, som er tæt forbundet til et enzym, eller coenzymer, som afgives fra enzymets aktive sæde under reaktionen. Coenzymer inkluderer NADH, NADPH og ATP. Disse molekyler agerer i forbindelse med overførslen af kemiske grupper mellem enzymer.Et eksempel på et enzym, der indeholder en cofaktor, er kulsyreanhydrase, som er vist i et bånddiagram ovenfor med en zink-cofaktor bundet som en del af dets aktive sæde. Disse tætforbundne molekyler findes normalt i det aktive sæde og er involverede i katalysen. For eksempel er flavin- og hæm-cofaktorer ofte involverede i redoxreaktioner.
Enzymer, der behøver en cofaktor, men ikke har én bundet til sig, kaldes apoenzymer. Et apoenzym sammen med dets cofaktor(er) kaldes et holoenzym (hvilket er den aktive form). De fleste cofaktorer er ikke kovalent bundet til et enzym, men er meget tæt tilknyttet. Organiske prostetiske grupper kan dog være kovalent bundet (fx thiaminpyrofosfat i enzymet pyruvatdehydrogenase). Termen "holoenzym" kan også bruges om enzymer, der indeholder flere proteinunderenheder, såsom DNA-polymeraserne; her er holoenzymet det komplette kompleks, som består af alle de underenheder, der er nødvendige for aktiviteten.
Coenzymer er små organiske molekyler, der transporterer kemiske grupper fra ét enzym til et andet. Nogle af disse kemikalier såsom riboflavin, thiamin og folinsyre er vitaminer – dette gælder, når komponenterne ikke kan fremstilles i kroppen, men må udvindes fra kosten. De kemiske grupper, der overføres, inkluderer hydridionen (H-) båret af NAD+ eller NADP+, acetylgruppen båret af coenzym A, formyl-, methenyl- eller methylgrupper båret af folinsyre og methylgruppen båret af S-adenosylmetionin.
Eftersom coenzymer bliver kemisk ændrede som en konsekvens af enzymaktion, kan coenzymer med fordel betragtes som en speciel klasse af substrater, som bruges af mange forskellige enzymer. For eksempel vides det, at omkring 700 enzymer bruger coenzymet NADH.Coenzymer bliver normalt regenererede, og deres koncentrationer bevares på et konstant niveau inde i cellen: for eksempel bliver NADPH regenereret gennem pentosefosfatvejen og S-adenosylmethionin af methioninadenosyltransferase.
Som alle katalysatorer ændrer enzymer ikke en reaktions kemiske ligevægt. Normalt går reaktionen med tilstedeværelse af enzymer i samme retning, som den ellers ville, men forløber bare hurtigere. Dog vil reaktionen i fravær af enzymer eventuelt resultere i andre produkter, fordi de ændrede betingelser gør, at disse produkter dannes hurtigere.
Yderligere kan enzymer koble to eller flere reaktioner, således at en termodynamisk favorabel reaktion kan bruges til at drive en termodynamisk ufavorabel reaktion. For eksempel driver hydrolysen af ATP ofte andre biokemiske reaktioner.
Enzymer katalyserer både de fremadgående og tilbagegående reaktioner. De ændrer ikke selve ligevægten, men kun hvor hurtigt den nås. For eksempel katalyserer carboanhydrase dets reaktion i begge retninger afhængigt af koncentrationen af dets reaktanter.
    {\displaystyle \mathrm {CO_{2}+H_{2}O{\xrightarrow {Carboanhydrase}}H_{2}CO_{3}} }
    {\displaystyle \mathrm {H_{2}CO_{3}{\xrightarrow {Carboanhydrase}}CO_{2}+H_{2}O} }
   (i lunger; lav CO2-koncentration)Ikke desto mindre er reaktionen praktisk taget irreversibel, hvis ligevægten er stærkt forskudt i den ene retning, dvs. i en meget exergonisk reaktion. Under disse betingelser vil enzymet faktisk kun katalysere den reaktion, der tillades rent termodynamisk.
Enzymkinetik er undersøgelsen af, hvordan enzymer binder substrater og omdanner dem til produkter. De data om reaktionshastigheder, som benyttes i kinetiske analyser er opnået ved hjælp af enzym-assays.
I 1902 foreslog Victor Henri en kvantitativ teori for enzymkinetik, men hans eksperimentelle data var ikke brugbare, fordi betydningen af hydrogenionkoncentrationen endnu ikke var forstået. Efter at Peter Lauritz Sørensen havde defineret den logaritmiske pH-skala og introduceret puffer-konceptet i 1909, gentog den tyske kemiker Leonor Michaelis og hans canadiske licentiat Maud Leonora Menten Henris eksperimenter og bekræftede hans ligning, som nu kaldes Henri-Michaelis-Menten-ligningen (eller blot Michaelis-Menten-ligningen). Deres arbejde blev yderligere udviklet af G. E. Briggs og J. B. S. Haldane, som udledte kinetiske ligninger, der stadig i høj grad bruges i dag.Henris store bidrag var at opdele enzymreaktioner i to trin. I det første bindes substratet reversibelt til enzymet, hvormed de danner et enzym-substrat-komplex. Dette kaldes nogle gange et Michaelis-kompleks. Enzymet katalyserer dernæst det kemiske trin i reaktionen og afgiver produkterne.
Enzymer kan katalysere op til flere millioner reaktioner per sekund. For eksempel vil reaktionen, som katalyseres af enzymet orotidin 5'-fosfatdecarboxylase, forbruge halvdelen af substratet på 78 millioner år, hvis enzymet ikke er til stede. I fald enzymet tilsættes varer den samme proces blot 25 millisekunder. Enzymhastigheder afhænger af opløsningsbetingelser og substratkoncentrationer. Betingelser, der denaturerer proteiner, såsom høje temperaturer og ekstremer inden for pH eller saltkoncentrationer, ophæver enzymaktiviteten, mens stigning i substratkoncentration har tendens til at forøge aktivitet. For at finde den maksimale hastighed for en enzymatisk reaktion forøges substratkoncentrationen indtil en konstant hastighed for produktdannelse ses. Dette vises i mætningskurven til højre. Mætning sker i takt med, at substratkoncentrationen øges, fordi mere og mere af det frie enzym omdannes til den substratbundne ES-form. Ved den maksimale hastighed (Vmax) for enzymet er alle enzymernes aktive sæder bundet til substrat, og mængden af ES-komplekser er den samme som den totale mængde enzym.
Vmax er dog kun én kinetisk konstant for enzymer. Den mængde substrat, der er nødvendig for at opnå en given reaktionshastighed, er også vigtig. Dette er givet ved Michaelis-Menten-konstanten (Km), som er den substratkoncentration, ved hvilken et enzym når halvdelen af sin maksimumhastighed. Hvert enzym har en karakteristisk Km-værdi for et givet substrat, og dette kan vise, hvor stram bindingen af substratet er til enzymet. En anden brugbar konstant er kcat, som er det antal substratmolekyler, der håndteres af et aktivt sæde per sekund.
Et enzyms effektivitet kan udtrykkes som kcat/Km. Dette kaldes også specificeringskonstanten og indkorporerer hastighedskonstanter for alle trin i reaktionen. Fordi specificeringskonstanten afspejler både affinitet og katalytisk formåen er den brugbar til at sammenligne forskellige enzymer med hinanden eller det samme enzym brugt til forskellige substrater. Det teoretiske maksimum for en specificeringskonstant kaldes diffusionsgrænsen og er omkring 108 til 109 (M-1 s-1). Ved denne koncentration vil ethvert sammenstød mellem enzymet og substratet resultere i katalyse, og hastigheden af produktdannelsen er ikke begrænset af reaktionshastigheden, men af diffusionshastigheden. Enzymer med denne egenskab kaldes katalytisk perfekte eller kinetisk perfekte. Eksempler på sådanne enzymer er triosefosfatisomerase, carboanhydrase, acetylcholinesterase, catalase, fumarase, β-lactamase og superoxiddismutase.
Michaelis-Menten-kinetik bygger på massevirkningsloven, som er udledt af antagelsen af fri diffusion og termodynamisk drevet tilfældig kollision. Mange biokemiske og cellulære processer afviger dog betydeligt fra disse betingelser på grund af meget høje koncentrationer, faseseparering af enzym/substrat/produkt eller en- eller todimensionel molekylær bevægelse. I disse situationer kan en fraktal Michaelis-Menten-kinetik anvendes.Nogle enzymer virker med kinetik, der er hurtigere end diffusionshastigheder, hvilket ville virke umuligt. Flere mekanismer er blevet inddraget til at forklare dette fænomen. Nogle proteiner anses for at accelerere katalyse ved at trække deres substrat ind og for-indstille deres retning ved brug af dipolære elektriske felter. Andre modeller påberåber sig en kvantemekanisk tunneleringsforklaring, hvormed en proton eller en elektron kan tunnelere gennem aktiveringsbarrierer, selvom denne model for protontunnelering stadig er kontroversiel. Kvantemekanisk tunnelering for protoner er blevet observeret i tryptamin. Dette tyder på, at enzymkatalyse kan karakteriseres mere korrekt som "gennem barrieren" end den traditionelle model, hvor det er nødvendigt at substrater går "over" en sænket energibarriere.
Reaktionsrater for enzymer kan sænkes med forskellige typer af enzyminhibitorer.
Kompetitiv inhiberingI kompetitiv inhibering konkurrerer substrat og inhibitor om enzymet (dvs. de ikke kan binde på samme tid). Ofte ligner kompetitive inhibitorer meget enzymets rigtige substrater. For eksempel er metotrexat en kompetitiv inhibitor for enzymet dihydrofolatreduktase, som katalyserer reduktionen af dihydrofolat til tetrahydrofolat. Ligheden mellem folinsyres og medikamentets strukturer er vist i figuren til højre nederst. Vær opmærksom på at binding af inhibitoren ikke behøver at være til det samme bindingssæde som for substratet (hvilket det ofte fremstilles som), hvis inhinbitorbinding ændrer enzymets konformation og dermed forhindrer binding af substratet og vice versa. I kompetitiv inhibering ændres reaktionens maksimale hastighed ikke, men højere substratkoncentrationer er nødvendige for at nå en given hastighed, hvorden Km øges.
U-kompetitiv inhiberingVed ikke-kompetitiv inhibering kan inhibitoren ikke binde til det frie enzym, men kun til ES-komplekset. Det EIS-kompleks, der så dannes, er enzymatisk inaktivt. Denne type af inhibering er sjælden, men kan forekomme for multimeriske enzymer.
Ikke-kompetitiv inhiberingIkke-kompetitive inhibitorer kan binde til enzymet samtidig med substratet, hvilket medfører, at de aldrig binder til det aktive sæde. Både EI- og EIS-komplekserne er enzymatisk inaktive. Fordi inhibitoren ikke kan drives væk fra enzymet af højere substratkoncentrationer (i kontrast til kompetitiv inhibering), ændres den tilsyneladende Vmax. Men eftersom substratet stadig kan binde til enzymet, forbliver Km det samme.
Blandet inhiberingDenne type inhibering ligner den ikke-kompetitive bortset fra, at EIS-komplekset har tilbageværende enzymatisk aktivitet.
I mange organismer kan inhibitorer agere som en del af feedback-mekanismer. Hvis et enzym producerer for meget af en substans i organismen, kan denne substans agere som en inhibitor for enzymet i begyndelsen af den reaktionsvej, som den produceres på, hvilket medfører at produktionen af den givne substans gøres langsommere eller stopper, når det er til stede i tilstrækkelige mængder. Dette er en form for negativ feedback. Enzymer, som er genstand for denne type regulering, er ofte multimeriske og har allosteriske bindingssæder for regulerende substanser. Deres substrat/hastighed-plots er ikke hyperbolske, men sigmoide.
Irreversible inhibitorer reagerer med enzymet og danner en kovalent addukt med proteinet. Inaktiveringen er irreversibel. Disse forbindelser inkluderer eflornitin, et medikament brugt til at behandle den parasitiske sygdom sovesyge. Penicillin og acetylsalicylsyre virker også på denne måde. Med disse medikamenter er forbindelsen bundet i det aktive sæde og enzymet omdanner derefter inhibitoren til en aktiveret form, der reagerer irreversibelt med en eller flere aminosyrerester.
Inhibitorer er ofte brugt som medikamenter, men de kan også agere som giftstoffer. Forskellen mellem en gift og et medikament er dog ofte kun et spørgsmål om dosering, eftersom de fleste medikamenter er giftige i visse mængder, som Paracelsus skrev, "I alle ting er der en gift, og der er ingenting uden en gift." Ligeledes er antibiotika og andre medikamenter mod smitte bare specifikke giftstoffer, der dræber en patogen men ikke dens vært.
Et eksempel på en inaktivator, der bruges som medikament, er acetylsalicylsyre, som inhiberer enzymerne COX-1 og COX-2, der producerer betændelsesbudbringeren prostaglandin, hvormed smerte og betændelse undertrykkes. Giften cyanid er en irreversibel enzyminaktivator, der forener sig med det kobber og jern, der er i enzymet cytokrom c oxidases aktive sæde og blokerer cellulær respiration.
Enzymer udøver en række af funktioner inden i levende organismer. De er uundværlige for signaltransduktion og celleregulering, ofte via proteinkinaser og fosfataser. De genererer også bevægelse, hvor myosin hydrolyserer ATP og genererer muskelsammentrækning og flytter også last rundt i cellen som en del af cytoskelettet. Andre ATPaser i cellemembranen er ionpumper involverert i aktiv transport. Enzymer er også involverede i mere eksotiske funktioner, såsom luciferase, der genererer lys i ildfluer. Virus kan også indeholde enzymer til at inficere celler, såsom HIV-integrase og revers transkriptase, eller til viral afgivelse fra celler som influenzavirus' neuraminidase.
En vigtig enzymfunktion er i dyrs fordøjelsessystemer. Enzymer såsom amylaser og proteaser nedbryder store molekyler (henholdsvis stivelse og proteiner) til mindre, så de kan absorberes i tarmsystemet. Stivelse for eksempel er for stort til at blive absorberet i tarmen, men enzymer hydrolyserer stivelseskæder til mindre molekyler såsom maltose og senere glukose, som derefter kan absorberes. Forskellige enzymer fordøjer forskellige madsubstanser. I drøvtyggere, som er planteædere, producerer mikroorganismer i fordøjelsessystemet et andet enzym, cellulase, til at nedbryde plantefibres cellulosecellevægge.Flere enzymer kan samarbejde i en specifik rækkefølge, hvormed stofskifteveje dannes. I stofskifteveje bruger ét enzym produktet fra et andet enzym som substrat. Efter den katalytiske reaktion bliver produktet videregivet til et nyt enzym. Nogle gange kan mere end ét enzym katalysere den samme reaktion parallelt, hvilket tillader mere kompleks regulering: for eksempel kan ét enzym agere med en lav konstant aktivitet, mens et andet enzym agerer med høj aktivitet, hvis fremkaldt.
Enzymer bestemmer, hvilke trin der forekommer i disse veje. Uden enzymer ville metabolisme hverken udføres gennem de samme trin, eller være hurtig nok til at tjene cellens behov. En stofskiftevej såsom glykolyse kunne i sandhed ikke eksistere uafhængigt af enzymer. Glukose for eksempel kan reagere direkte med ATP og blive fosforyleret på ét eller flere af dets carbonatomer. I enzymers fravær ville dette forløbe så langsomt, at det ville være ubetydeligt. Hvis hexokinase derimod er tilsat forløber disse langsomme reaktioner kontinuerligt i et sådant tempo, at hvis reaktionsblandingen testes kort tid efter tilsætning, vil produktet fra fosforylering af glukoses sjette carbon, glukose-6-fosfat, være det eneste betydelige produkt. Som konsekvens deraf afhænger netværket af stofskifteveje inden i cellen af det sæt af funktionelle enzymer, der er til stede.
Enzymproduktion (transkription og translation af enzymgener) kan forøges eller formindskes af en celle som svar på ændringer i cellens omgivelser. Denne form for genregulering kaldes enzyminduktion og -inhibering. For eksempel kan bakterier blive resistente over for antibiotika såsom penicillin, fordi enzymer kaldet beta-laktamaser er tilsat, som hydrolyserer livsvigtige beta-laktamringe inden i penicillinmolekylet. Et andet eksempel er enzymer i leveren kaldet cytochrom P450 oxidaser, som er vigtige i medicinmetabolisme. Induktion eller inhibering af disse enzymer kan forårsage lægemiddelinteraktioner.
Enzymer kan være opdelte med forskellige stofskifteveje forekommende i forskellige cellulære rum. For eksempel bliver fedtsyrer syntetiserede af ét sæt af enzymer i cytosol, endoplasmatisk reticulum og Golgiapparatet og brugt af et andet sæt af enzymer som energikilde i mitokondier gennem β-oxidation.
Enzymer kan reguleres af inhibitorer og aktivatorer. For eksempel er produkterne af en stofskiftevej ofte inhibitorer for et af de første enzymer i vejen (normalvis det første irreversible trin, kaldet det forpligtende trin), hvilket regulerer mængden af slutprodukter lavet på vejen. En sådan regulatorisk mekanisme kaldes negativ feedback, eftersom mængden af produceret slutprodukt reguleres af dets egen koncentration. Negativ feedback kan effektivt justere synteseraten af intermediære metabolitter i henhold til cellens efterspørgsel. Dette hjælper med at fordele materialer og energi økonomisk, og hindrer fremstillingen af overskydende slutprodukter. Ligesom andre homeostatiske anordninger hjælper kontrollen af enzymatisk aktion med at vedligeholde et stabilt internt miljø i levende organismer.
Enzymer kan reguleres gennem posttranslationel modifikation. Dette kan inkludere fosforylering, myristilering og glykosylering. For eksempel hjælper fosforylering af flere enzymer, inklusiv glykogensynthase, med at kontrollere syntesen eller degraderingen af glykogen og tillader cellen at respondere på ændringer i blodsukkeret. Et andet eksempel på posttranslationel modifikation er kløvningen af polypeptidkæder. Chymotrypsin, en fordøjende protease, produceres i sin inaktive form som chymotrypsinogen i bugspytkirtlen og transporteres i denne form til maven, hvor den aktiveres. Dette hindrer enzymet i at fordøje bugspytkirtlen eller andre væv før det kommer ind i fordøjelsessystemet. Denne type af inaktive forstadier til enzymer er kendt som et zymogen.
Nogle enzymer kan blive aktiverede når de forflyttes til et andet miljø (fx fra reducerende (cytoplasma) til oxiderende (periplasma) omgivelser), høj pH til lav pH etc). For eksempel bliver hemagglutinin i influenzavirus aktiveret af konformationsændringer forårsaget af sure betingelser, hvilke opstår når det optages inden i værtscellen og kommer ind i lysosomet.
Eftersom en streng kontrol af enzymaktivitet er essentiel for homøostase, kan enhver funktionsfejl (mutation, overproduckion, underproduktion eller deletion) af et enkelt kritisk enzym føre til en genetisk sygdom. Enzymers vigtighed vises ved det faktum, at en letal sygdom kan forårsages af funktionsfejl for blot én type af enzymer ud af tusinder af typer, der er til stede i vores kroppe.
Et eksempel er den mest almindelige form for fenylketonuri. En mutation af en enkelt aminosyre i enzymet fenylalaninhydroxylase, som katalyserer det første trin i nedbrydningen af fenylalanin, resulterer i en ophobning af fenylalanin og lignende produkter. Dette kan føre til udviklingshæmning, hvis sygdommen ikke behandles.Et andet eksempel er når mutationer i sæd- og ægceller i gener kodende for DNA-reparationsenzymer forårsager arvelige kræftsyndromer såsom xeroderma pigmentosum. Defekter i disse enzymer forårsager cancer, eftersom kroppen ikke i ligeså høj grad er i stand til at reparere mutationer i genomet. Dette forårsager langsom akkumulering af mutationer og resulterer i udviklingen af mange typer cancer hos den påvirkede.
Navnet på et enzym er ofte udledt af dets substrat eller den kemiske reaktion, det katalyserer, med navnet endende på -ase. Eksempler er laktase, alkoholdehydrogenase og DNA-polymerase. Dette kan resultere i forskellige enzymer, kaldet isoenzymer, med samme funktion, der dermed har samme fundamentale navn. Isoenzymer har en forskellig aminosyresekvens og kan muligvis adskilles ved deres optimale pH, kinetiske egenskaber eller immunologisk. Yderligere er det ikke sikkert, at den normale fysiologiske reaktion, et enzym katalyserer, er den samme som under kunstige betingelser. Dette kan resultere i, at det samme enzym bliver identificeret med to forskellige navne. For eksempel er glukoseisomerase, der industrielt bruges til at konvertere glukose til sødemidlet fruktose, en xyloseisomerase in vivo.
International Union of Biochemistry and Molecular Biology har udviklet en nomenklatur for enzymer, de såkaldte EC-numre; hvert enzym beskrives af en sekvens af fire tal, der kommer efter bogstaverne "EC".
Det første tal klassificerer enzymet i bred forstand baseret på dets mekanisme:
EC 2 Transferaser: overfører en funktionel gruppe (fx en metyl- eller fosfatgruppe)
EC 4 Lyaser: kløver forskellige bindinger på anden måde end hydrolyse og oxidation
EC 5 Isomeraser: katalyserer isomeriseringsændringer inden for et enkelt molekyle
Enzymer bruges efterhånden mere og mere i industrien til produktion af forbrugsvarer og andet i takt med, at metoder til at teste og udvikle enzymer efter behov bliver bedre og mere økonomiske. Brugen af enzymer er ideel, når en ekstremt specifik katalysator er nødvendig. Enzymer er dog generelt begrænset til det antal reaktioner, de gennem evolutionen er udviklet til at katalysere, og også med hensyn til deres mangel på stabilitet i organiske opløsningsmidler og ved høje temperaturer. Som konsekvens heraf er protein engeneering et aktivt forskningsfelt, som involverer forsøg på at skabe nye enzymer med nyskabende egenskaber, enten gennem rationelt design eller in vitro-evolution. De første bioteknologiske produkter kom på markedet i 1970'erne med insulin som værende det første produkt. Herefter udvikledes industrien og enzymvirksomheder blev i nogle lande (mest udtalt i Danmark, Brasilien og USA) støttet af staten, hvormed især danske virksomheder i dag er langt fremme i udviklingen, hvad angår enzymproduktion, og alene de to største enzymproducerende virksomheder i Danmark, Novozymes og Danisco størst hhv. næststørst, stod i 2005 for to tredjedele af verdensmarkedet. De tre hovedområder tekniske enzymer, fødevare- og foderenzymer er en inddeling, der efterhånden benyttes inden for enzymproduktion. Inden for alle de tre grupper sidder verdens største enzymproducent på mellem 40 og 50 % af markedet (pr. februar 2008), eller en samlet markedsandel på 46 % (pr. november 2007), mens Danisco står for omkring 20 % (pr. november 2007). Af andre mindre enzymproducenter kan nævnes Captive Producers, DSM, AB Enzymes og BASF.
Enzymer – kroppens små maskiner. Biotec Academy Undervisningsmateriale til gymnasier.
Enzym-spotlight Månedlig post ved European Bioinformatics Institute om et udvalgt enzym.
BRENDA database, en omfattende samling af informations- og litteraturreferencer omkring alle kendte enzymer; kræver betaling for kommercielle brugere.
Enzyme Structures Database linker til de kendte 3-D strukturdata for enzymer i Protein Data Bank.
ExPASy enzyme database, linker til UniProtKB/Swiss-Prot sekvensdata, indgange i andre databaser og til relateret litteratursøgning.
KEGG: Kyoto Encyclopedia of Genes and Genomes Grafisk og hypertekstbaseret information om biokemiske veje og enzymer.
'Ansigt-til-ansigt'-interview med Sir John Cornforth som har modtaget en Nobelpris for arbejdet på stereokemien for enzymkatalyserede reaktioner Gratis video fra Vega Science Trust
Sigma Aldrich Enzyme Assays by Enzyme Name – hundredvis af assays sorteret efter enzymnavne.

For alternative betydninger, se Eremitagen. (Se også artikler, som begynder med Eremitagen)Eremitageslottet (ofte blot Eremitagen) er et kongeligt lystslot i Jægersborg Dyrehave nord for København, beliggende på det højeste punkt på Eremitagesletten. Slottet blev opført af arkitekten Lauritz de Thurah fra 1734 til 1736 for Kong Christian 6. som et sted, hvor kongen under sine parforcejagter kunne holde taffel.
Eremitageslottet ejes i dag af staten og er stillet til rådighed for kongehuset. Det anvendes således af dronningen og den kongelige familie til kongejagter og i forbindelse med den årlige Hubertusjagt.
Eremitagen har aldrig været tænkt til residens, men blot som et sted hvor kongen under sine parforcejagter kunne tage ophold og holde taffel. I både det nuværende slot og forgængeren fandtes der tidligere en "taffelmaskine", der kunne hejse det dækkede bord op fra kælderen til spisesalen, således at kongen og hans gæster kunne indtage middagen uden tjenere, eller "en ermitage" (i ensomhed), deraf navnet på slottet.
Området omkring slottet var blevet indhegnet af Christian 5. som Jægerborg Dyrehave, så han kunne drive jagt i området. Indhegningen medførte, at befolkningen i området blev tvangsforflyttet. Blandt andet blev landsbyen Stokkerup nedlagt, så der i dag kun er byens gadekær tilbage neden for slottet.
Før Eremitageslottet blev bygget var det meningen, at arkitekten Lauritz de Thurah skulle have restaureret forgængeren, Hubertushuset. Det var opført i 1694 af Ole Rømer og arkitekt Hans van Steenwinckel 3. på tomten fra en af de nedlagte gårde i Stokkerup og blev brugt af Christian 5. under hans parforcejagter. Imidlertidig fandt de Thurah, at slottet i 1734 var så medtaget, at han udførte tegninger til et nyt jagtslot og fik dem godkendt. Slottet blev opført 1734-36 under Christian 6. Navnet fik slottet fra den taffelmaskine, som snedkermester Johan Jeremias Reusse opsatte i 1736. Den gjorde det muligt at spise "en eremitage", dvs. alene, uden tjeneres nærværelse. De Thurah indrettede rummene i senbarok stil især præget af østrigsk mode. Spisesalen har indfældede spejlstykker i loftet, pilastre på væggene og er holdt i mørke, brunlige toner. Hovedtrapperummet er beklædt med håndmalede fliser fra Store Kongensgade Fajancefabrik i samme stil, som findes i Holland. At moden allerede var ved at skifte, vidner et hjørneværelse om. Det er et af de tidligste rokokointeriører i Danmark og muligvis udført af Nicolai Eigtved – manden, hvis karriere snart skulle få fart på bekostning af de Thurahs.
Christian 6. kom imidlertid ikke til at bruge slottet ret meget, bl.a. fordi han også ophævede parforcejagten. Da hans søn, Frederik V, som 23-årig blev konge genoplivedes parforcejagten og den medfølgende festivitas på slottet. Den livlige aktivitet fortsatte under Christian VII, mens Johann Friedrich Struensee havde den reelle magt i kongeriget. Efter Struensees henrettelse sænkede stilheden sig over Eremitagen, og bygningerne forfaldt stille og roligt.
En planlagt renovering i 1786 blev ikke til noget, da prisen på 3000 rigsdaler var for høj. I 1790 besluttedes det at nedrive slottet, men denne beslutning var ikke populær i alle kredse. Caroline Mathildes tidligere hofjunker og daværende jægermester med ansvar for Jægersborg Dyrehave, grev Christian Frederik Ernst Rantzau, kastede sig ud i et forsvar for slottet. Han foreslog kongen at overdrage ham slottet som sin private ejendom mod at stille slottet til rådighed for kongen.
I 1794 lykkedes projektet, og Rantzau fik overdraget ejendomsretten til Eremitageslottet, driftsbygningerne og et areal på 5 tdr. land, som omfattede den skov og vanding, der fandtes på arealet Magasindammen. Prisen var afståelse af embedsboligen på Jægersborg, som Rantzau selv havde istandsat, og med i handelen fulgte et beløb på 300 rigsdaler årligt til vedligeholdelse. Kongen havde dog forkøbsret i tilfælde af, at Rantzau skulle ønske at sælge slottet. Rantzau satte nu slottet i stand for 4000 rigsdaler, som han lånte. Imidlertid fandt han hurtigt ud af, at boligen var ubekvem for ham. Den lå desuden udsat for vind og vejr og fjernt fra den øvrige civilisation. Derfor satte Rantzau bygningerne til salg, hvilket kom kongen for øre. Kongen ønskede ikke, at slottet kom på fremmede hænder og nedlagde forbud mod salget. Dette fandt Rantzau sig ikke i og anlagde en retssag, som fandt ham berettiget til at sælge. Med dette udfald valgte kongen at tilbagekøbe slottet med en pris på 4000 rigsdaler, det beløb Rantzau havde investeret, samt en årlig betaling på 200 rigsdaler, indtil Rantzau kunne flytte tilbage til friboligen på Jægersborg. Det skete i 1797 tre år efter, at kongen havde afhændet slottet.
I 1798 besluttedes det at reparere bygningen for at sikre tag og fag, og bygningens ydre pynt blev nedtaget. I spidsen for dette arbejde stod arkitekt Boye Magens, og han var, som repræsentant for sin tid, meget ivrig efter at fratage bygningen den pynt, der gjorde den tidstypisk. Det gjaldt også for omgivelserne. Jordvolden omkring slottet blev fjernet, og der blev opsat et rækværk af tømmer, der efterlod bygningen med nogle uharmoniske proportioner i landskabet.
Som kronprins gik og red Frederik VI ret ofte på jagt i Dyrehaven, som regel sammen med den unge prins Christian Frederik, den senere Christian VIII, og slottet var ofte rammen om disse jagter. Imidlertid satte englændernes invasion og belejring af København en stopper for festlighederne. Belejrerne tog for sig både af Dyrehavens hjorte og skoven, ligesom slottet ofte husede de ubudne gæster.
Efter freden i Kiel ændrede Frederik VI brugen af Dyrehaven. Kongen blev mere og mere militærisk anlagt, og Eremitagesletten blev anvendt til store tropperevyer og militærøvelser. Slottet var atter i brug, men nu til frokoster for kongen og militærfolk i forbindelse med øvelserne.
Da Christian VIII i 1839 bliver konge, genoptages jagterne, og Eremitagen bliver i denne forbindelse atter brugt til selskabelighed. Som noget nyt i tiden bliver slottet centrum for store forsamlinger og møder.
I 1852 køber Frederik VII Skodsborg Palæ, hvor han opholder sig – meget af tiden sammen med Grevinde Danner. Stedet var velegnet til formålet, da grevinden ikke var synderligt velset i København, og stedet ikke lå langt fra Frederiksborg Slot og Christiansborg Slot.
I denne periode blev der ofte ført politiske forhandlinger på Eremitagen, ligesom der blev afholdt statsrådsmøder. Fx blev Tronfølgeloven af 31. juli 1853 underskrevet på slottet. Ligeledes blev den første store grundlovsfest holdt den 5. juni 1854 på Eremitagesletten, hvor 30.000 mennesker samledes om slottet, der var pyntet med flag, blomsterguirlander og en tribune med en høj festsøjle. I 1861 og 1865 var der igen folkeligt opbud på sletten. Slesvigerne havde disse to år sat hinanden stævne i hovedstaden, og mødet sluttede begge gange med festligheder, sidste gang med slesvigerne som tyske undersåtter. Ved denne lejlighed blev "Den Slesvigske Sten" opsat for at markere samhørigheden med Danmark. Det var hermed slutningen på store folkeforsamlinger. Disse blev til gengæld efterfulgt af flere nye sportsgrene, der blev vist på sletterne omkring slottet. Christian IX gav tilladelse til disse arrangementer, og samtidig genoplivede han jagterne med mange af de prominente gæster fra udlandet, som han havde giftet sine døtre bort til.
Selve slottet fik samtidig en grundig renovering, forestået af arkitekten Meldahl, der med stor nænsomhed startede med at omlægge og istandsætte trapperne mod vest i 1882. I 1885-86 fik han, med hjælp fra dygtige kunstnere, restaureret de skulpturer, som slottet fra starten var udsmykket med. Kroner, skjold og monogrammer blev forgyldt og slottet kom igen til at stråle, som da det var blevet opført på Christian VIs tid. Slottet blev også gennemgået indvendigt, og de gamle overmalede dekorationer blev afrenset og restaureret med stor pietetsfølelse for det oprindelige. I 1888 blev anlægget uden om slottet genetableret, idet dog Thurahs gamle plan ikke blev fulgt helt, og østsiden aldrig blev færdiggjort af sparehensyn. Her blev i stedet tilplantet for at skabe en afdækning af kælderen, og slottets proportioner på afstand blev herved forbedret. 
Taget var renoveret med blik, som allerede i begyndelsen af 1900-tallet var tæret, og i 1914-15 blev taget omlagt, denne gang med kobber. Ingen ved hvilket materiale det oprindeligt var udført i, men pga. bygningens udsatte position mht. vejrliget var kobber den bedste løsning[kilde mangler].
Da Christian 10. blev konge i 1912, kom der igen liv i Eremitageslottet med jagtfrokoster. Fra den tid findes også mange fotos af opstillede jagtselskaber. Siden har både Frederik 9. og prins Henrik fortsat traditionen med jagter. Slottet gennemgik en større renovering i 1976-91, og i 2010-2013 blev interiøret gennemrenoveret til sin "oprindelige pragt" . Slottet er normalt ikke åbent for offentligheden, men i forbindelse med renoveringen er det muligt at bestille billet til omvisning i perioden 1. juli-20. oktober 2013.Slottet ejes i dag af staten og er stillet til rådighed for kongehuset. Det anvendes således af dronningen og den kongelige familie til kongejagter og i forbindelse med den årlige hubertusjagt.
