
Ved Sydpolsekspeditioner forstås de ekspeditioner, der har haft Antarktis eller sydpolen samt de omgivende farvande og øer som mål.
Allerede tidligt havde man forestillinger om, at der fandtes et stort fast landområde i tilknytning til sydpolen, men man havde ingen anelse om dets størrelse og udstrækning. I takt med, at hval- og sælfangst nåede disse egne, fik man også kontakt med øer nær og de yderste kyster af Antarktis. Man skal dog helt frem til tiden omkring år 1900 inden, at polarforskerne begyndte at udforske de kystnære dele af Antarktis og også at søge ind på kontinentet.
Den første, som forsøgte at nå sydpolen, var Ernest Shackleton med Nimrod-ekspeditionen 1907-1909, men han nåede ikke sit mål. Få år efter startede to ekspeditioner med kort tids mellemrum med samme formål. Det var Fram-ekspeditionen under ledelse af Roald Amundsen og Terra Nova-ekspeditionen under ledelse af Robert F. Scott. Amundsen kom først, omkring en måned før Scott. Han nåede også hjem i god behold, hvorimod Scotts ekspedition endte i en katastrofe.
Få år efter begyndte flere lande at oprette faste forskningsstationer på Antarktis, hvilket i en vis forstand indebar afslutningen på de egentlige sydpolsekspeditioner.
Om sydpolarlandene kunne man i oldtiden kun have fantasibilleder, der var fostrede af den opfattelse, geograferne havde om lands og vands fordeling på jorden, og i dette spørgsmål var gennem tiderne de lærde uenige. Claudius Ptolemæus indtegnede Det Indiske Ocean på sit berømte kort som et indelukket middelhav, der mod syd begrænsedes af et land, som knyttede Østafrika til Østasien. Det holdt hårdt at komme bort fra denne anskuelse om lands og vands fordeling; endnu i det 16. og 17. århundrede fremstillede kartograferne under høje sydlige breddegrader omridsene af et Terra australis incognita.
Lige til midten af det 18. århundrede var man faktisk uvidende om hvorledes, land og vand - selv i grove træk - var fordelt på den sydlige halvkugle. Da Magelhães (1520) havde passeret gennem det efter ham opkaldte stræde syd om Amerika, troede man i Ildlandet at have fundet en mod nord fremspringende del af sydlandet, og kartografer som franskmanden Oronce Finé tegnede et Terra australis, der optog hele jordens sydlige kuglekalot. De søfarende nationer, som havde herredømmet på verdenshavene, spaniere, hollændere, franskmænd og englændere, og som var optagne af tanken om at finde nye lande, hvorfra de kunne hente rigdomme, søgte dem i syd, og ønsket om at få spørgsmålet løst om lands og vands fordeling bidrog også til at fremme opdagelser; hver gang, man traf øgrupper, gik man ud fra, at de lå nær ved eller hørte til "det store sydland". Da spanierne opdagede nordkysten af Ny Guinea (1545), New Zealand og Juan Fernandez-øerne (1574) samt Salomonøerne (1568), opfattede man dem, (lige som tidligere Ildlandet) som dele af sydlandets nordkyst og det selv efter, at Francis Drake i 1577 havde bevist, at Ildlandet var en ø. På Mercators kort fra 1587 indtog sydlandet et stort område; når hollandske søfarere i det 17. århundrede på rejsen til Java, på grund af fejlagtig længde, havde fået nyt land (Ny Holland) i sigte, da bragtes dette land i forbindelse med sydlandet, og Abel Tasman opdagede Van Diemens Land (Tasmanien) i 1642, fik i december samme år højt land i sigte (New Zealand), hvorom han skrev: "Det synes at være herligt land, og vi antager det for en del af det ukendte sydland". Først Cook skulle konstatere, at New Zealand bestod af øer.Lidt efter lidt måtte sydlandets nordlige begrænsning dog lægges længere og længere mod syd, bort fra tempererede egne. På rejser rundt Kap Horn var skibe tidlig blevet slået ud af deres kurs, og de bragte efterretninger om at have set snedækt land, efterretninger, som vel ikke altid var pålidelige.I 1738 udsendte det franske selskab Compagnie des Indes kaptajn Bouvet i den faste overbevisning, at der i det sydlige indiske ocean og i Stillehavet fandtes frugtbare og folkerige landområder, som man kunne drage fordel af. Den 1. januar 1739 opdagede han på 54° 26′ sydlig bredde i havet syd for Afrika en høj, snedækt og af pakis omgiven kyst, som han antog for et forbjerg på sydlandet. Han fulgte pakiskanten mod øst omkring 2.400 km og var overbevist om, at inden for denne lå et fastland, men heri tog han fejl. Det, han havde set, var Bouvetøen, som først i 1898 skulle blive betrådt af medlemmer af den tyske "Valdivia"-ekspedition. Bouvet var for øvrigt den første, som på disse breddegrader sejlede ind i isen, og han regnes da også for den første egentlige antarktiske forsker. Han gav den første beskrivelse af de karakteristisk formede antarktiske isbjerge.Frankrig havde mistet Canada, og tanken om at vinde erstatning på den sydlige halvkugle kom op. Regeringen udsendte hele tre ekspeditioner for at finde sydlandet. Den ene af disse under Marion de Fresne opdagede 1772 i det sydlige indiske ocean Marion-øen (Pr. Edward-Øen) og Crozet-øerne, som han kaldte Terre d’Espérance i håb om, at sydlandets kyst ikke lå langt borte. Skønt begge øerne ligger på 46 1/2° sydlig bredde, kan de dog siges at have polarklima. Den anden ekspedition, der førtes af Kerguelen-Trémarec, opdagede i 1772 længere mod øst, på 49° 40′, en lille ø og et udstrakt land, som han på grund af tåge dog ikke fik lejlighed til at undersøge. Han vendte hjem i den sikre forvisning at have opdaget det centrale parti af det store sydland, som han kaldte "Syd-Frankrig". Man tillagde hans opfattelse så stor værdi, at han atter det følgende år, i 1773, på ny blev udsendt, men på denne rejse måtte han nødvendigvis blive revet ud af sine illusioner: sydlandet var ikke til at opdage, og samme år konstaterede Cook, at "Kerguelen" var en ø.
Endnu på James Cooks tid strakte Terra australis incognita sine arme langt mod nord i Stillehavet. Den berømte søfarende, som krydsede vidt og bredt i sydhavet, drev derved kontinentets grænser langt tilbage mod syd. På sin første ekspedition (1768—71) til iagttagelse af en Venuspassage havde han omsejlet New Zealand, og derved løst denne dobbeltø ud fra det store sydland, som han heller ikke andet steds havde kunnet finde i disse strøg. På sin anden ekspedition og jordomsejling (1772—75) med skibene Resolution og Adventure overskred James Cook tre gange polarkredsen, syd for Madagaskar og sydvest for Sydamerika, og nåede sydligere breddegrader end nogen før ham:
"Jeg havde omsejlet Sydhavet på så høje breddegrader og gennemkrydset det på en sådan måde, at der ikke levnedes mindste rum for muligheden af et kontinent her, undtagen nær polen og uden for søfartens grænser".Den 30. januar 1774 nåede han endelig 106° 54′ v. l. 71° 10′ s. br. Men her blev han standset i sin videre fremfart af isen. Bag pakisen viste sig nemlig en fuldkommen kompakt ismasse, der syntes jævn og ikke videre høj, men længere mod syd højnede den sig, til den forsvandt i horisonten. Det sted, hvor Cook så dette isområde, var det sydligste punkt, som blev nået i mange år. Han udtalte den mening, som for øvrigt også deltes af de fleste om bord, at denne is måtte strække sig helt til sydpolen og være knyttet til et stort landområde, som det i umindelige tider havde dækket. Fra dette måtte de isbjerge stamme, han havde truffet længere mod nord. Tilstedeværelsen af pingviner og andre fugle viste desuden den store opdager, at han var nær under land.Cook havde indledt sydpolforskningen, men det varede et halvt hundrede år, forinden det næste skridt blev gjort, thi verden fik nu andet at tænke på. Den store revolution og Napoleons krige forhindrede alle opdagelsesrejser, og da de endelig blev genoptagne, var det fornemmelig mod de nordlige polarlande, at kursen blev sat.
Cook havde hjembragt efterretning om de sydlige haves store rigdom på sæler og hvaler, og det blev nu fangsten af disse, som lokkede, først amerikanske, siden også britiske fangstskippere mod sydpolaregnene. Disse færder kom til at indlede sydpolarforskningens anden periode. Den engelske hvalfangerkaptajn William Smith på briggen Williams mødte den 19. februar 1819 en isdækket kyst på omtrent 62° S og 55°—65° V efter, at han var drevet længere mod syd end sædvanlig. Han foretog den første landgang i sydpolarlandene den 16. oktober 1819 på Ny Syd-Shetland, som han antog var et fastland, men som siden viste sig at være øer. De var måske allerede blevet set i 1812 af amerikanere og havde — skønt de lå nord for polarkredsen — et fuldkommen polarklima. Flere og flere hvalfangere søgte til disse strøg, sælerne fristede også, så sådanne fangstskibe snart optrådte i store tal, hvorfor det heller ikke varede mange snese af år, før hvalernes antal aftog, eller de forsvandt som følge af rovfangst. Der søgtes stadig nye fangstpladser, og på denne måde blev flere og flere øområder opdagede, så som Sydorkney-øerne og øgrupper ved Vest Antarktis.
Syd for Kap Horn skyder Graham Land sig som en stor forholdsvis smal halvø ud fra Vest Antarktis. Graham Land er beliggende på den Antarktiske halvø. Tæt nord for dennes spids ligger Sydshetlandsøerne. Graham Lands nordligste kyster udgør den ældste kendte del af Antarktis’ kontinent og blev nogle gange tidligere benævnt som "Palmer Land", idet det først blev antaget at være opdaget og undersøgt af den amerikanske sælfangerkaptajn N.B. Palmer i januar 1821, men i 1920'erne blev det konstateret, at landet allerede i februar 1820, altså omtrent et år tidligere, blev opdaget af Edward Bransfield, der var "master" (navigationsofficer) i den engelske flåde, og som blev udsendt fra vestkysten af Sydamerika, hvor der dengang lå engelske krigsskibe.I 1964 blev området officielt navngivet Graham Land og den sydlige del af den Antarktiske halvø benævnt Palmer Land.
Imidlertid havde kejser Alexander 1. af Rusland i året 1819 udsendt to polarekspeditioner med videnskabelige formål, en mod nord og en mod syd. Sydpolfærden foretoges med skibene Vostok og Mirni under kommando af admiral Fabian Gottlieb von Bellingshausen. Han og Lazreff foretog (1819—21) den anden cirkumpolarfærd, på hvilken de 6 gange krydsede polarcirklen uden dog at overskride den 70. breddegrad. De opdagede i januar 1821 under 67° 30′ s. l. Kejser Paul den Første’s Land og Kejser Alexander’s Land i Vest Antarktis, det sydligste land, som indtil da var kendt. Bellingshausen beskrev sælfangsten omkring Shetland-Øerne, som da stod i flor. Syd for Amerika færdedes nu flere og flere amerikanske og engelske sælfangere i de antarktiske egne; i 1821 var der således 30 sælfangstskibe i disse farvande. Engelske skibsførere som Weddell, Walker og Powell og amerikanere som Palmer, Pendleton og andre gjorde i disse år opdagelser i egnene syd for Sydshetlandsøerne, lige som de noget østligere liggende Sydorkneyøer.Sydsommeren 1822—23 var enestående mild, og isforholdene i sydpolarhavet var så gunstige for sejlads som vist nok ingen sinde siden. Til alt held befandt den engelske fangstskipper Weddell sig i Vest Antarktis på en rejse for at finde nye fangstområder i den del af det sydlige ishav, som efter ham blev kaldt Weddellshavet. I februar 1823 traf han her, efter at være kommet gennem pakisbæltet, næsten isfrit farvand, og havet var bogstavelig talt bedækket med fugle, især stormsvaler. Han sejlede fremad i prægtigt vejr. Den 20. februar nåede han 74° 15′ S og 34 1/4° V, hvorved han med glans havde slået — med 3 grader — den rekord på 71° 10′ S, som Cook havde sat 49 år tidligere. Han så kun ganske enkelte isbjerge, og i det hele taget viste forholdene sig helt anderledes gunstige end for Cook. Weddell kunne være sejlet langt videre frem; men hans to småskibes tilstand og mandskabets sygdom gjorde det nødvendigt at vende om.
Blandt de rederier, som i denne periode udsendte fangstskibe til sydpolarlandene, var London-rederiet Brødrene Enderby, der lige siden 1785 havde sendt sine fangstskibe syd over. Ordrerne lød på, at man lejlighedsvis skulle søge at gøre geografiske opdagelser. En af rederiets kaptajner var Biscoe. Tre gange (1830—32) sejlede han sydpolen rundt, og tilmed et længere stykke inden for polarkredsen end nogen før ham. Han opdagede mere antarktisk land end nogen før ham, således Graham Land, og Biscoe-Øerne i Vest Antarktis og syd for det indiske ocean Enderby Land, den første antarktiske kystrand, som blev set uden for Vest Antarktis. I sommeren 1832 opdagede kaptajn Kemp, en engelsk fangstskibsfører, land øst for Enderby Land, hvilket opkaldtes efter ham, og i 1839 opdagede kaptajn Balleny, også udsendt af Rederiet Enderby, syd for New Zealand, under polarcirklen, nogle øer, der blev opkaldte efter opdageren. På dem fandtes virksomme, indtil 3.000 m høje vulkaner. Han så land et par steder under polarcirklen på 137 1/2° og 118 1/2° ø. l.Disse mere tilfældige opdagelser dannede indledningen til sydpolarforskningens anden periode, da ekspeditioner med videnskabelige mål blev udsendt i ikke ringe omfang. Det var til at begynde med egentlig ikke geografiske opdagelser, man tilsigtede, men hovedformålet var jordmagnetisk forskning, hvortil ganske naturligt knyttedes andre videnskabelige undersøgelser. Alexander Humboldt havde formået den russiske regering til at oprette en række observationsstationer fra Petrograd gennem Sibirien til Peking, lige som han rettede en henvendelse til Royal Society i London med opfordring til, at man fra engelsk side skulle oprette lignende stationer i kolonierne. Den engelske regering gik beredvilligt ind på tanken og besluttede at afsende en videnskabelig ekspedition til de antarktiske farvande for at finde den magnetiske sydpol, hvis omtrentlige beliggenhed var bleven beregnet af Gauss til at ligge på 66° S 146° Ø. Til chef for ekspeditionen valgtes marinekaptajn James Clark Ross, en mand som allerede havde vist sig fortrinlig egnet til forskningsrejser i polarlandene. Han havde været under Parry på 3 nordpolsrejser og havde tilbragt 4 vintre i Arktis med John Ross. Han var dertil en fremragende hydrograf, magnetiker og meteorolog, som havde bestemt den magnetiske nordpols beliggenhed i 1831. Der udrustedes under ham to skibe Erebus og Terror. James Ross’ ekspedition var ikke ene om at bryde nye baner i sydpolarlandene. I årene 1838—43 var der nemlig ikke færre end 9 skibe som deltagere i et internationalt kapløb.
Både fra Frankrig og de Forenede Stater var der nemlig allerede, forinden Ross lagde ud, bleven udsendt videnskabelige ekspeditioner, som, skønt de ikke var udrustede for sejlads i isregionen, dog bragte som geografisk udbytte opdagelsen af nyt land både i Vest og Øst Antarktis. I 1837 var korvetterne L’Astrolabe og La Zélée under kaptajn Dumont d’Urville udgået fra Frankrig, og det følgende år afsejlede en amerikansk eskadre på fem skibe under kommando af løjtnant Wilkes. Begge disse ekspeditioner skulle foretage videnskabelige, blandt andet magnetiske undersøgelser, og de havde til opgave at udstrække deres forskning til de antarktiske egne.
D’Urville foretog nu på et første Togt (1837—38) undersøgelser ved øgrupperne syd for Kap Horn, og i farvandet syd for Sydshetlandsøerne, ved nordenden af Graham Land, opdagede han nogle øer, en større, der fik navnet Louis-Philippe Land, og en mindre, Joinville Øen, I 1840 gik ekspeditionen ud fra Tasmanien, og efter at have forceret isen, opdagede man under polarkredsen og på 140° Ø et højt, snedækket land, der kaldtes Adélie Land, og det lykkedes at lande på en af småøerne under kysten. Man sejlede nu vest på langs en 30–45 m høj ismur, og på 130 østlig længde. opdagedes Clarie Land, hvor efter man på grund af ishindringer igen sejlede nordpå.
James Clark Ross havde allerede opnået store resultater. Ombord fandtes en stab af videnskabsmænd, blandt hvilke botanikeren Joseph Hooker. Skibet Terror havde til chef kaptajn Crozier (som førte det samme skib på Franklin-ekspeditionen, hvor han med alle andre fandt sin død). Skønt James Clark Ross først kunne stikke i søen den 16. september 1839, da de to førnævnte ekspeditioner allerede befandt sig i Antarktis, lykkedes det ham dog ganske at stille sine konkurrenter i skyggen. Da han i Tasmanien erfarede, at Wilkes og d’Urville netop havde gennemsøgt den egn, hvor Gauss mente, den magnetiske sydpol fandtes, besluttede han at omgå disses arbejdsfelt, og han søgte længere øst over for der at forsøge et fremstød mod syd i det forholdsvis isfrie hav, som Balleny i 1839 havde truffet på c. 170° Ø.To sydsomre (1840—41 og 1841—42) anvendte nu Ross til udforskning af dette havområde, som siden med god grund kom til at bære hans navn (Rosshavet). Nytårsdag 1841 mødte ekspeditionen på 66° breddde pakisen, som det tog en uges tid at passere, hvorefter man traf på isfrit farvand til stadfæstelse af Weddell’s opdagelse. På 70° 23′ S og 170° 50′ Ø viste inklinationsnålen, at den magnetiske sydpol måtte ligge meget sydligere end beregnet af Gauss. Ross styrede nu mod syvest i håb om gennem det isfrie hav at kunne nå den. Den 9. januar 1840 befandt ekspeditionen sig kun 4 km fra et land (på 71° 15′ S og 171° Ø.), som var blevet set den foregående dag. Man så en bjergkæde, hvis højde ansloges til 2—3.000 m, og som kaldtes Admirality Range; dens højeste top kaldtes Mt. Sabine, og et fremspringende punkt ved kysten kaldtes Kap Adare. Det var her, at en engelsk ekspedition under nordmanden Borchgrevink et par menneskealdre senere, først af alle, overvintrede på landjorden i de antarktiske egne.Ross gik nu videre i syd langs østsiden af den opdagede kyst, Victoria Land, som han fulgte 6–700 km. Landet var sneklædt, og gennem dalene kom gletsjere ned. Man passerede nogle vulkanske øer, landede på Possession Øen, og i en afstand af 220 km var det høje, sneklædte land synligt. Mt. Melbourne’s højde ansloges til 4500 m. Den 22. januar havde man nået den hidtil — af Weddell — nåede højeste bredde 74 1/2°. Pakisen tvang nu skibene til at fjerne sig fra land. Franklin-Øen, hvorpå man landede, opdagedes.
Den 28. januar ved midnatssolens klare lys opdagede Ross i østlig retning et større landområde, der syntes at opløse sig i mindre øer. Jo længere skibene imidlertid sejlede frem mod det, desto højere syntes øerne at hæve sig over horisonten, og til sidst så Ross, at det var toppe af meget høje bjerge, som så ud til at danne en øst-vest forløbende kyst. En af toppene syntes hyllet i skymasser. Det så ud som om, at sneen i tætte skyer drev hen over den, men noget efter kunne man tydelig se, at det måtte være røg, der med mellemrum blev skudt ud fra toppen. Der var ingen tvivl: man havde her, ganske uventet, truffet en vulkan. Når skyerne forsvandt, skelnedes der tydeligt lava på kraterranden, og nogle af officererne mente endog at kunne se flydende lavastrømme vælte sig ned fra toppen. Bjerget fik navnet Mount Erebus (3.890 m), mens en mindre top øst for benævnedes Mount Terror (3.317 m). På denne sås ingen røgsky; man antog derfor, at det var en vulkan, som for tiden ikke var i virksomhed. Man var nu på 77° S, og man havde altså her opdaget jordens sydligste vulkaner. Mount Erebus’ beliggenhed beregnedes til 77 1/2° S og 167° Ø. Straks efter den interessante opdagelse skulle Ross gøre en anden, ikke mindre interessant i disse egne: allerede ved et første forsøg, man gjorde på at nærme sig land, var det påfaldende at se en hvid, lav linje ligge neden for bjergene; da man kom nærmere, viste det sig at være en lodret ismur, hvis højde var mellem 45 og 60 m. Dens overflade syntes fuldkommen flad og horisontal. Bag den lå en kæde af høje bjerge, hvilke fik navnet Parry Mountains. Isranden, som Ross kun på ét sted kunne se op over, strakte sig videre i østlig retning, og han sejlede nu langs denne fra den 28. januar til den 5. februar (fra 168° Ø til 167° V), men det lykkedes ikke at lande på noget punkt af dette nyopdagede isområde, som (på 161° vestlig længde) bøjede mod nordøst.Det var den berømte "isbarriere", som snart opfattedes som den mægtige yderkant af en umådelig indlandsis. Også oven for denne ismur, som syntes at have en jævn overflade, så man i nordøstlig retning et klippeland hæve sig til betydelige højder; det var Kong Edward VII’s Land, som Scott 60 år senere kaldte det. Her, i en sydøstlig bugt af isbarrieren, nåede Ross den 23. februar 1842 sin højeste bredde, 78° 9′ 30″ S. og 173° 20′ V. Efter 19 års forløb var Weddells rekord slået med 3° 55′.Ross var imidlertid atter gået mod vest, og han fik på ny de to vulkaner i sigte, men da et passende overvintringssted ikke kunne findes, måtte han også opgive at finde den magnetiske sydpol, og under vanskelige isforhold sattes kursen nord på forbi Kap Adare, hvor efter kysten af Victoria Land fulgtes så tæt, som isen tillod det, i nordvestlig retning, men han fik ikke Wilkes Land i sigte og ville som følge deraf ikke fæste lid til dets eksistens. I begyndelsen af april 1841 ankom han til Hobart på Tasmanien efter at have foretaget den navnkundigste rejse, som hidtil var blevet foretaget i sydpolaregnene.Den følgende sydsommer (1841—42) begav Ross sig på sin anden sydpolsfærd til det efter ham opkaldte Rosshhav; men allerede på 57° s. br. og 147° v. l. mødte han is, eller fem grader nordligere end året før. Den 17. december 1841 stødte han således på pakisbæltet, gennem hvilket det tog samfulde 48 dages kamp at vinde frem. På 78° 10′ S og 161° 27′ V nåede Ross den højeste sydlige bredde, der hidtil var blevet nået. Forgæves søgte han at trænge videre frem mod øst. Han sejlede nu, på grund af den fremrykkede årstid, nordpå, passerede polarkredsen den 6. marts og satte kursen mod Kap Horn, for at fortsætte magnetiske observationer på Falklandsøerne. På denne anden rejse havde han hverken fået de to vulkaner eller Victoria Land i sigte men derimod isbarrieren.I sydsommeren 1842—43 gik Ross ud på sin tredje rejse for at foretage undersøgelser i den del af sydishavet, som kaldes Weddellshavet, men han stødte på alvorlige ishindringer. Den 28. december fik man den ikke tidligere sete østlige del af Joinville Øen i sigte, men det var ikke muligt at lande. Derimod lykkedes det at foretage landgang på Cockburn Øen, hvor Hooker samlede 19 forskellige planter. Skibene blev låst fast i isen en måneds tid og kom fri den 4. februar 1843; man nåede 70° 30′ S, men måtte så vende om, og skibene kom 4. april til Simons Bay syd for Kapstaden, hvorfra de den 2. september nåede England, efter 4 års fravær.Vor viden om sydpolarlandene begynder først for alvor med Ross’ ekspedition, som hjembragte ikke blot et stort geografisk resultat, men også geologiske, zoologiske og botaniske indsamlinger, ligesom der var foretaget betydningsfulde magnetiske, meteorologiske, og hydrologiske undersøgelser. Navnlig de geofysiske resultater, som James Ross havde opnået på sin ekspedition, fristede til nye anstrengelser. I året 1845 udsendtes fra Kapstaden under den engelske løjtnant Moore en ekspedition, hvis opgave det var at foretage magnetiske observationer i det sydlige ishav. Efter forgæves forsøg under vanskelige isforhold på at nå Enderby Land måtte ekspeditionen sejle nordpå.
Der indtrådte nu et langvarigt ophør i den antarktiske forskning, som med få og mindre væsentlige afbrydelser varede næsten 50 år. Problemet "Nordvestpassagen" var trådt i forgrunden. Ej heller i Amerika formåede de fremragende ydelser, Wilkes havde præsteret, at fremme sydpolarforskningen, og på lignende måde var forholdet i andre lande til trods for, at enkelte ideelt anlagte mænd med utrættelig iver virkede for sydpolforskningens genoptagelse. Blandt disse må i første række nævnes Oceangeografiens grundlægger Matthew Maury og dennes elev, professor G. B. Neumayer. Imidlertid havde man enkelte gange fra det sydlige ishav hørt om mindre opdagelser, som var gjorte af fangstskippere og andre. Kaptajn Heard havde således 1853 opdaget Mac Donald- og Heard-Øerne under omtrent 55° br. og 72 1/2—74° ø. l., og i sydsommeren 1873—1874 besøgte en tysk ishavsfarer, kaptajn Dalmann, egnene syd for Amerika, omsejlede blandt andet Trinity-Øen og gjorde opdagelser ved Palmer Land (Graham Land).
Imidlertid havde i samme sydsommer Challenger-ekspeditionen aflagt et kort besøg på det antarktiske område syd for det indiske ocean. Fra 8. februar til 17. marts 1874 foretog ekspeditionen på omtrent 80° ø. l. en afstikker inden for polarkredsen, som ved den lejlighed for første gang blev overskredet af et dampskib. Forgæves søgte man efter Wilkes’ Termination Land, og ekspeditionen, der ikke var udrustet til isfart, sejlede efter dette korte ophold i sydishavet igen nord på, men ikke desto mindre hjembragte den et rigere udbytte i biologisk og geologisk henseende end nogen tidligere antarktisk ekspedition, takket være de forbedrede redskaber og metoder og ikke mindst den nøjagtighed, hvormed hver bundprøve øjeblikkelig blev taget vare på og undersøgt. De biologiske fund åbnede nye og vide perspektiver, og de geologiske styrkede teorien om et antarktisk fastland.Ekspeditionens geolog John Murray udgav dennes videnskabelige resultater, hvilke på ny henledede den videnskabelige verdens opmærksomhed på Antarktis. Med stigende styrke rejstes kravet om en genoptagelse af den antarktiske forskning, og disse krav steg i endnu højere grad efter, at man var blevet bekendt med udbyttet fra de to internationale polarstationer, som var i virksomhed på den sydlige halvkugle i 1882—1883 samtidig med, at der arbejdedes på 13 lignende på den nordlige halvkugle. I nord lå de fleste stationer inden for polarkredsen, i syd var de to derimod fjernet 10—12° fra samme: de lå på Ildlandet og Sydgeorgien, men resultaterne, der opnåedes, var så interessante i meteorologisk, geologisk og geofysisk henseende, at også de bidrog til at fremme sydpolarforskningen. Der blev nu tale om, at den berømte svensker og polarforsker Adolf Erik Nordenskiöld skulle lede en australsk ekspedition i Antarktis, hvorfor han i 1889 udkastede en plan, men da kom den store finanskrise i Australien i 1892, og planen røg i vasken. Også Fridtjof Nansen havde, efter sin færd over Grønlands indlandsis, fattet tanken om på ski og med hunde at krydse det antarktiske fastlands indlandsis, men planen blev foreløbig lagt til side, og han drog ud med Fram over nordpolhavet.På denne måde varede det endnu noget, inden sydpolarforskningen blev genoptaget af videnskabsmænd. Det blev folk i praktisk gerning, som kom til at gøre skridtene fremad i Antarktis — nemlig fangstkaptajnerne, og med dem fulgte i enkelte tilfælde videnskabeligt skolede mænd. Hvalfangsten i havene nord for Europa var, som følge af rovfangst gennem lange tider, bleven mindre rentabel i begyndelsen af 1890-erne. Norske hvalfangere vendte sig mod Island og Færøerne, og andre vendte stævnen mod syd. I Efteråret 1892 udsendtes således 5 hvalfangere til Vest Antarktis, nemlig 4 fra Dundee og 1 fra Hamborg. Af disse var de tre skibe norske, mens det fra Hamborg var det berømte Jason, kaptajn Carl Anton Larsen, som i 1888 havde landsat Nansen på Grønlands østkyst under den samme fører.Med to af de skotske skibe fulgte to unge videnskabsmænd, og disse skibe færdedes for størstedelen i farvandet øst for Joinville-øen og Louis-Philippe Land, hvis kyster kortlagdes bedre end tidligere, lige som enkelte landgange foretoges. De to videnskabsmænd Donald og Bruce hjembragte dog kun et forholdsvis magert resultat, når undtages meteorogiske iagttagelser. Grunden hertil var manglende forståelse hos de skotske skippere, som væsentlig måtte se på sagens praktiske side. Det økonomiske resultat, de opnåede, blev i øvrigt en stor skuffelse. Helt anderledes frugtbringende, både i økonomisk og videnskabelig henseende, blev Jasons togt; thi kaptajn Carl Anton Larsen var ikke blot en fremragende ishavsfarer og fangstskipper, men en mand med stærke videnskabelige interesser og dertil udrustet med en foretagsomhed og en energi, som overvandt alle hindringer, således at hans fangstfærder i Antarktis (1892—94) kom til at sætte betydelige spor. Han kom på sin første rejse samtidig med skotterne, landede blandt andet på Seymour-Øen og Louis-Philippe Land, hvor han indsamlede "de første fossiler, som gav de første beviser for sedimentære bjergarter i Antarktis, en i naturvidenskabelig henseende meget vigtig opdagelse". Det var i sydsommeren 1892—93. Mens Dundee-Fangerne opgav videre forsøg, forlod kaptajn Larsen i august 1893 atter Norge, fulgt af to andre norske ishavsskuder, Hertha, kaptajn Evensen, og "Kastor", kaptajn Pedersen. Larsen søgte syd over langs østsiden af Graham Land, nåede snart Ross’ højeste bredde i Vest Antarktis og fandt overalt isfrit hav. Atter landede han på Seymour-Øen, opdagede på omtrent 65° br. og 62° v. l. kysten af et højtliggende ukendt Land, som han kaldte Kong Oskar II’s Land. Et delvis isfrit bjerg kaldte han Jasonfjeld, og et forbjerg benævnte han Framnæs. Jason blev det andet dampskib, som passerede polarkredsen; man sejlede videre syd på, men standsedes på 68° 10′ br. og 60° v. l. af is. Stadig havde man højt, snedækt land i sigte, som hævede sig indefter til betydelige højder; dets sydligste del kaldte han Larsen Foyn Land. Det var den østlige og sydlige fortsættelse af Graham Land, han her havde opdaget. Landet var vistnok i tyverne i forrige århundrede blevet set af amerikanske fangstmænd. Kaptajn Larsen vendte nu og sejlede derefter nord på, undersøgte egnene mellem Kong Oskar’s Land og Louis-Philippe Land, opdagede to virksomme vulkaner på øer i sundet mellem disse to lande, og han så den omliggende is dækket af aske med mere fra disses udbrud. Samtidig foretog kaptajn Evensen med Hertha vest for dette land en interessant rejse. Han sejlede forbi Biscoe-Øerne, Adelaide-Øen og Alexander I’s Land og nåede en endnu højere bredde end Larsen, nemlig 69° 10′ s. Både syd og vest for Graham Land var havet i mærkelig grad isfrit, samtidig med at store mængder af isbjerge blev påtruffet i den sydlige del af Atlanterhavet og det indiske hav.I 1894, altså samme år, som Larsen kom hjem med Jason, udgik der en ny fangstfærd til Øst Antarktis. Nordmanden H.J. Bull, som var bosat i Melbourne, havde forgæves i Australien søgt at rejse kapital til en ekspedition til Syd-Victoria Land med norsk skib og norsk mandskab; nu henvendte han sig i Norge, og den da 84 år gamle Svend Foyn slog straks til. Han og Firmaet "Heftye & Søn" besluttede at udsende skibet Antarctic, kaptajn Christensen, blandt andet med det formål at se at finde områder, hvor den så eftertragtede og mod nord fåtallige grønlandshval mulig kunde findes i sydishavet. Ekspeditionen skulle søge ind i Ross Havet. Skibet medførte instrumenter til videnskabelig forskning. To deltagere (Eyvind Astrup og Bruce), som skulle have benyttet dem, kom ikke tidsnok til skibets afgang; det blev da en i Australien for tiden bosat ung nordmand, Carsten Borchgrevink, som levende interesserede sig for antarktisk forskning, der kom til at bruge instrumenterne. Da skibet ankom til Melbourne, kom han om bord og lod sig, for blot at komme med, forhyre som matros. Gennem pakisen nåede Antarctic ud i åbent vande i Ross Havet i midten af januar 1895. Man sejlede syd på til 74° 10′ s. br., vendte og passerede Kap Adare. Her opdagede Borchgrevink i kikkert fra udkigstønden en lille isfri strand, neden for forbjerget, på den i øvrigt tilsyneladende utilgængelige kyst. Det var denne strand, der blev så vigtig for Borchgrevink’s senere ekspedition. Efter en kort visit i land, på hvilken det lykkedes Borchgrevink at gøre adskillige indsamlinger samt konstatere eksistensen af vegetation på landjorden og planteliv på grundet vand ved kysten, gik man atter om bord i Antarctic og sejlede hjemad, til at begynde med gennem pakisen, hvilket varede 6 dage. Efter ankomsten til Melbourne rejste Borchgrevink til London, hvor han på den geografiske kongres, som netop i 1895 afholdtes her, kunne give beretning om ekspeditionens resultater og i korte træk fremsætte sin plan til en fremtidig ekspedition til de samme egne i det sydlige ishav. Kongressen vedtog en resolution om, at udforskningen af Antarktis var "den vigtigste geografiske opgave, som endnu står tilbage at løse".Det arbejde, som allerede gennem adskillige år var gjort af mænd som professor, dr. G. B. Neumayer, Sir Clements Markham og Sir John Murray samt tyskeren Drygalski, blev nu fra mange sider støttet. På den følgende geografiske kongres i Berlin, 1899, blev sydpolarforskningerne og ekspeditioners udsendelse genstand for særlig drøftelse; men forinden planen om samtidig at udsende flere ekspeditioner kom til udførelse, havde andre videnskabelige ekspeditioner besøgt sydpolaregnene. I øvrigt havde man, efter at Nansen var vendt hjem fra sin færd med Fram over polhavet med glimrende resultater — som følge af udrustning, nye metoder, det fortræffelige skib og så videre — både fra tysk og engelsk side opfordret ham til at tage ledelsen af en sydpolekspedition; men da han kun kunne tænke sig at gå ud under norsk flag, blev det andre, der fik ledelsen.Imidlertid var der i 19. århundredes sidste år udgået to, for private midler udrustede, mindre ekspeditioner til det antarktiske område, som nu igen var kommet på dagsordenen.
Efter nogle års arbejde var det lykkedes den belgiske kaptajn Adrian de Gerlache at bringe en af staten og private støttet ekspedition i stand. Ekspeditionsskibet var et tidligere norsk fangstskib, som nu blev kaldet Belgica. Mandskabet var overvejende norsk, og Roald Amundsen var styrmand. Skibet forlod i august 1897 Antwerpen, og den 1. december ankom det til Punta Arenas i Magalhães-strædet. Efter forskellige genvordigheder befandt man sig i januar 1898 i de antarktiske egne syd for Sydshetlandsøerne, og undersøgelserne begyndte langs nordvestkysten af Graham Land; her frøs Belgica inde under 71 1/2° S. og drev nu næsten et år om i isen til 71° 36′ S, som blev den højeste bredde, der nåedes under den lange isdrift — og først i februar 1899 slap ekspeditionen løs efter, under adskillig fare, at have oplevet den første sydpolarvinter, som nogensinde var bleven tilbragt om bord på et skib, hvilket vel ikke var efter de Gerlache’s ønske, men til ekspeditionens store held. Thi resultatet blev, at ekspeditionen hjembragte den første årsserie af videnskabelige observationer fra Antarktis. I geografisk henseende gav Belgica-ekspeditionen som positivt resultat opdagelsen og kortlægningen af Belgica- eller Gerlache-strædet mellem Graham Land og Palmer Øen; her foretoges i alt 20 landstigninger i et virvar af øer, som her bærer belgiske og danske og til dels norske navne.
En af den tyske regering udrustet dybhavs-ekspedition, der efter skibet almndeligvis kaldtes Valdivia-Ekspeditionen, under ledelse af professor Chun, gjorde, ligesom Challenger, i sydsommeren 1898—99 en afstikker til de antarktiske egne, hvorved blandt andet den af gletsjere dækkede ubeboede Bouvet ø, som man ofte forgæves havde søgt efter, genopdagedes.
Mens, som anført, en belgisk ekspedition blev den første, som i skib overvintrede i de antarktiske egne, blev det en engelsk ekspedition under nordmanden Carsten Borchgrevink, som første gang overvintrede i disse strøg på landjorden. Det var endelig lykkedes Borchgrevink at skaffe de nødvendige midler til en sydpolarekspedition, idet den engelske forlægger, medlem af parlamentet, Newnes, stillede 35.000 pund sterling til rådighed mod, at ekspeditionen udgik under britisk flag, og herpå gik Borchgrevink ind, men i øvrigt var både skib og besætning (på et par undtagelser nær) norske. Et norsk fangstskib fik navnet Southern Cross og blev ombygget af Colin Archer efter Frams forbillede. Besætningen udgjorde 31 mand, og man medtog 90 hunde.
Skibet blev ført af en erfaren ishavsfarer, kaptajn Bernhard Jensen, som Borchgrevink havde lært at kende på "Antarctic", hvor han var 2. styrmand. "Sælfangermatrosen" fra den gang var nu selv bleven leder af en ekspedition til de samme egne, hvor han havde gjort tjeneste i en underordnet stilling.I sommeren 1898 forlod Southern Cross England med kurs mod Tasmanien. Efter ophold på Tasmanien blev kursen sat gennem Rosshavet mod Kap Adare, hvor Borchgrevink gik i land den 17. februar 1899 efter mange vanskeligheder. Herefter sejlede Southern Cross til New Zealand, hvor skibet skulle efterses og overvintre, før skibet næste år skulle hente ekspeditionen, der bestod af 9 mand. Borchgrevink, der medførte et fortrinligt materiel, også til videnskabelige observationer, indrettede sig nu en station ved Kap Adare, hvor der vinteren igennem foretoges videnskabelige observationer, og hvorfra der udgik slæderejser. Hele vinteren herskede der yderst voldsomme sydøstlige snestorme, som af og til rasede med en hastighed af indtil 145 km/t, desuden meget hård kulde, så kviksølvet frøs.Den 28. januar 1900 ankom Southern Cross, og fem dage senere forlod man vinterstationen, hvor man efterlod en grav. Man sejlede nu syd på langs Victoria Land, kortlagde af kysten hvad Ross ikke havde fået med, fortsatte de videnskabelige, blandt andet magnetiske, undersøgelser, landede på forskellige steder, således blandt andet ved foden af vulkanen Terror, uheldigvis samtidig med en stor kalvning af is, ved hvilken lejlighed Borchgrevink og skibets fører nær havde sat livet til. Man konstaterede samtidig, at Mount Erebus fremdeles var i virksomhed. Endelig nåede Southern Cross den store isbarriere, som siden Ross’ dage havde undergået store forandringer. Ikke blot havde den trukket sig tilbage mod syd, men var også aftaget i højde og i mægtighed. Dens højde oversteg nu næppe 20 m. I en østlig bugt af barrieren var ismuren endog så lav, at Southern Cross kunne lægge til isvæggen som til en brygge. Det var på 78° 34° S. Efter 58 års forløb var altså Ross’ sydligste punkt passeret. Borchgrevink foretog nu med 2 ledsagere på ski og med hundeslæde den første færd på isbarrieren, under hvilken den højeste sydlige bredde, som nogen sinde var bleven betrådt, 78° 50′S, nåedes, den 17. februar under 164 1/2 Ø. Det skete 5 dage efter, at man med skibet var nået sydligere, end Ross havde været.
Den 30. marts ankrede Southern Cross efter en hård rejse ved New Zealand. Resultatet af Borchgrevinks ekspedition var betydeligt. Ved de meteorologiske og magnetiske observationer døgnet igennem på vinterstationen tilvejebragtes den anden årsrække af sådanne observationer.Ekspeditionens biologiske undersøgelser bekræftede Borchgrevinks iagttagelser fra det hastige besøg i 1895, nemlig tilværelsen af en grundvandsfauna ved Syd-Victoria Land. Der opdagedes desuden flere lavarter, deriblandt renlav, og de første for det blotte øje synlige antarktiske insekter. Det lykkedes også at påvise sedimentære bjergarter foruden basaltiske, hvoraf fastlandet væsentlig består. Ved magnetiske observationer var den magnetiske sydpol bleven nøjere bestemt end hidtil. I rent geografisk henseende viste Kap Adare sig mindre heldig som operationsfelt, da landets stærke stigning til omkring 4.000 m og de stejle isbræer forhindrede undersøgelser i det indre af Syd-Victoria Land.
Den 7. internationale Geografkongres i Berlin i 1899 havde fået en overordentlig betydning for den internationale sydpolsforskning, hvilken ekspeditionerne under de Gerlache og Borchgrevink yderligere havde fremmet. Vel var de hidtil i sydpolarlandene opnåede rent geografiske resultater kun forholdsvis ringe. En kyststrækning hist og her og en del øer var opdagede, men i øvrigt var der is og atter is. Det formodede antarktiske landområde kunne kun erkendes på en fire-fem steder og ofte kun ved mindre kyststrækninger. Efter den smule, som var bleven set af dette land, og at dømme efter prøver af bjergarter, som var hjembragte, måtte man formode, at der i en tidligere jordperiode havde været landfast forbindelse mellem Antarktis land og Sydamerika, måske også med Australien og New Zealand. Fremragende videnskabsmænd fra mange lande ivrede for et internationalt samarbejde på den antarktiske forsknings område, og fra alle sider blev peget på, at skulle der udsendes sydpolsekspeditioner, måtte de principper, som Fridtjof Nansen havde gennemført på Fram-færden, blive en rettesnor for lignende undersøgelser i sydpolarlandene.Det 20. århundrede blev da indledt med virkeliggørelsen af tanken om til forskellige områder i de antarktiske egne at afsende ekspeditioner, med videnskabelige stabe om bord. En på Berliner-kongressen nedsat international kommission udarbejdede nu et program for ensartede og samtidige magnetiske og meteorologiske iagttagelser på alle jordmagnetiske observatorier og midlertidige stationer syd for 30° sydlig bredde for tidsrummet 1. oktober 1901 til 31. marts 1903.En engelsk, tysk og svensk ekspedition skulle udsendes i efteråret 1901, og hertil sluttede sig en skotsk i 1902 og en fransk i 1903. De havde hver sit virkefelt. Den tyske og engelske ekspedition var fortræffelig udrustet og forberedt, efter Nansen’s principper, og ved mange samvirkende kræfters arbejde. I august 1901 var de to ekspeditioner klar til start, og det lykkedes den svenske geolog Otto Nordenskjöld, rigtignok i al hast at starte en svensk sydpolsekspedition. Argentina oprettede en magnetisk-meteorologisk station på Ildlandet, endvidere planlagdes en samtidig skotsk ekspedition, som dog først kom af sted i november 1902, endelig i august 1903 afsendtes også en fransk ekspedition til Vest Antarktis således, at der i årene 1904—05 virkede hele 5 ekspeditioner på forskellige angrebspunkter og efter en fælles plan. De resultater, som disse ekspeditioner hjembragte, var meget betydelige i strengt videnskabelig henseende, mindre med hensyn til det geografiske spørgsmål om lands og vands fordeling. Kun én af ekspeditionerne kom til at overvintre inden for det antarktiske område, altså syd for polarkredsen, og kun denne ene på det antarktiske fastland, de andre fire måtte overvintre i subantarktiske egne, og én kom i det hele taget ikke sønden for disse, hvilket alt sammen i væsentlig grad fik indflydelse på det rent geografisk mindre gode udbytte.
Den engelske ekspedition, som var udrustet af stat og private med en bekostning af 1.640.000 Kr., stod under kommando af den kun 30 år gamle marinekaptajn Robert Scott, som førte Discovery, det første i England udrustede, til polarforskning byggede skib, og som var større end de andre ekspeditioners skibe. Af alle de internationale ekspeditioner blev denne den, der hjembragte det rigeste udbytte, navnlig i rent geografisk henseende, men den havde også fået tildelt det gunstigste arbejdsområde, Victoria Land, hvor den fik et fortrinligt vinterkvarter.The National antarctic Expedition afsejlede den 8. august 1901 fra Cowes, gik over Kapstaden til New Zealand, som ekspeditionen forlod juleaften, udrustet for 2 3/4 år, med 50 deltagere og 23 sibiriske hunde. Allerede i januar 1902 var man uden større vanskelighed trængt gennem pakisbæltet til Kap Adare, hvorfra østkysten af Victoria Land fulgtes til vulkanerne Mount Erebus og Mount Terror, som viste sig at ligge på en ø. Derfra sejlede Scott mod øst langs den store isbarriere til 152° 30′ V, eller næsten 150 sømil længere, end man før var nået i denne retning. Scott kaldte et isdækket højland (som Ross havde skimtet) med store bræer (lavere end Victoria Land) og beliggende for østenden af den store isbarriere, for King Edward VII Land, hvor efter han atter satte kursen mod vest langs isbarrieren. Det lykkedes at lande ved en åbning i isbarrieren, og herfra gjordes en kort slæderejse mod syd til Borchgrevinks højeste bredde 78° 50′ S. En ballon, der var fasttøjret ved jorden (en "ballon-captif]"), opsendtes fra landingsstedet til 200 m’s højde.
Scott placerede sin lejr over vinteren ved McMurdosundet på 77° 49′ S og 166° 42′ Ø, syd for vulkanen Mount Erebus, og her begyndte man de foreskrevne observationer, som varede hele to år. Imidlertid var der for private midler i 1902 udrustet et hjælpeskib Morning, kaptajn Colbeck (der havde deltaget i Borchgrevink’s ekspedition). Det var et tidligere norsk fangstskib, som dog ikke formåede at komme Discovery nærmere end 8 km. Der blev da over isen tilført sidstnævnte forskelligt, og Scott bestemte sig, da det ikke lykkedes at få Discovery frigjort af isen, til en ny overvintring, mens Morning vendte hjem med noget utjenstdygtigt mandskab fra hovedekspeditionen.Fra vinterkvarteret i McMurdosundet foretog nu Scott med to ledsagere, Ernest Shackleton og Wilson, en højst anstrengende slæderejse, som varede i 14 dage. Under denne døde alle hundene af fordærvet føde, men den 29. december 1902 nåedes desuagtet den højeste bredde, 82° 17′, som nogen sinde var nået, og fra dette punkt sås, under 83° S, bjerge, hvis højeste toppe blev angivet til 4.300 m. Denne slæderejse foregik på isen øst for en høj bjergrække, der syntes at være en fortsættelse af Victoria Lands østkyst. Der blev fra vinterkvarteret i alt foretaget 17 slæderejser med en gennemsnitlig varighed af 25 dage, deraf 5 længere på 52-94 dage. Disse rejser spændte over henved 50 længdegrader på det antarktiske fastland, nemlig fra 146° 35′ Ø til 164° 20′ V. Det var en præstation, som overgik alt, hvad der hidtil var ydet, og det var så meget mere beundringsværdigt, som alle slæderejserne under den anden overvintring måtte foretages uden hunde. Et ukendt landområde kortlagdes, og der gjordes værdifulde videnskabelige iagttagelser. Der iagttoges en kulde af ÷ 51 °C.
På en slæderejse vest efter på den Victoria Land dækkende, vældige ismasse nåede man 490 km fra skibet. I en gletsjerkløft på østkysten af Victoria Land fandtes fossile planterester. Den berømte Rossbarriere var hidtil blevet opfattet som den stejle styrtning af selve indlandsisen, men nu lykkedes det den engelske ekspedition at påvise, at den sandsynligvis et par hundrede kilometer indover flyder på havet. Dette fremgik dels af dybdemålinger, som ved barrierens yderkant viste en havdybde af 500 à 600 m, dels af den omstændighed, at den hævede og sænkede sig med tidevandet.Den 5. januar 1904 kom Morning igen, efter at have overvintret på New Zealand, og samtidig et andet hjælpeskib, Terra Nova. De lagde til ved iskanten blandt andet med kul til Discovery. I øvrigt bragtes der Scott ordre til, om nødvendigt, at lade Discovery i stikken og indskibe sig på hjælpeskibene. Der gjordes dog nu kraftige anstrengelser for at få skibet løs, og ved dynamitsprængning af isen slap Discovery løs den 16. februar efter at have været indefrosset i to år. To dage efter kunne alle tre skibe sætte kursen nord over. Efter adskillig farefulde kampe med isen ankom hele ekspeditionen velbeholden til Auckland den 15. marts. Efter et ophold på New Zealand vendte ekspeditionen hjem via Kap Horn og ankom til Portsmouth den 10. september efter tre års fravær.
Den tyske ekspedition fik til leder Erich v. Drygalski. Ekspeditionen var fortrinlig forberedt. Rigsdagen havde bevilget 1.200.000 mark, og private havde bidraget en mindre sum. Til ekspeditionen var der i Kiel blev bygget et skib med megen hensyntagen til, hvad Fram havde præsteret. Det fik Navnet Gauss efter den videnskabsmand, som for 65 år siden havde givet den antarktiske forskning et stød fremad.Skibet blev ført af kaptajn Hans Ruser af Hamburg-Amerika Linien. Ekspeditionen talte 30 medlemmer, hvor i blandt flere videnskabsmænd. Dens mål var det ukendte strøg af Øst Antarktis syd for Kerguelen land, mellem Enderby og Kemp Land i vest og Wilkes’ vestligste punkt i øst, der hvor denne amerikanske opdager mente at have set, hvad han kaldte Termination-Land. Strenge instrukser bandt i øvrigt lederne, og ekspeditionens forskningsfelt var for så vidt uheldigt, som en fremtrængen med skib her måtte standse allerede ved polarkredsen. I forbindelse med ekspeditionen oprettedes på Kerguelen Land en station med to videnskabsmænd, hvoraf lederen, dr. Enzberger, døde af beriberi. Denne stations medlemmer afsendtes fra Australien tillige med sibiriske slædehunde, som blev taget om bord i Gauss.Gauss havde den 11. august 1901 forladt Kiel, derefter foretoges en række undersøgelser i Atlanterhavet, hvorpå skibet anløb Kapstaden for den 31. december at ankomme til Kerguelen Land. Afrejsen herfra blev forsinket til 31. januar 1902, og man mødte ugunstige vejr- og isforhold, som vanskeliggjorde ekspeditionens fremstød mod syd. Efter en kort landing på Heard-Øen mødtes de første isbjerge, og kampen med pakisen begyndte således, at videre fremtrængen standsede på 63° 52′ S og 95 1/2° Ø. Af Wilkes’ Termination Land sås intet spor, og man arbejdede sig vest på langs iskanten.Den 21. februar fik man — ved vestenden af Wilkes’ Land — et ukendt land i sigte. Det kaldtes Wilhelm II’s Land. Isforholdene forværredes, og den følgende dag, på omtrent 66° br. og 90° ø. l., frøs Gauss inde i pakisen for først at komme løs efter et års forløb den 8. februar 1903. Skibet var kommet til at ligge omtrent 90 km fra nærmeste land i en aldeles åben bugt, Posadowsky Bugten, hvor dybde- og isforholdene dog var af den natur, at skibet lå fast således, at det videnskabelige arbejde inklusive de magnetiske observationer fuldt kunne udføres programmæssigt. Overvintringsstedet lå dog uden for det egentlige arktiske område. Der foretoges, trods skibets farlige beliggenhed og yderst voldsomme snestorme, jævnligt slæderejser af indtil fire ugers varighed, i alt 7 sådanne til det nyopdagede land, som omkransedes af en 30–40 m høj ismur, et sidestykke til Ross-Barrieren. Op af ismassen hævede sig til en højde af 366 m en isfri, nu udslukt vulkan af sortbrun basalt-lava, "Gauss-Fjeldet" (67° s. br.). Fra fjeldets top og fra en fortøjret ballon i 500 m’s højde var ikke andet at se end ét eneste uendeligt hav af indlandsis, jævnt stigende. Gauss-Bjergets top var det eneste isfrie punkt, man øjnede. I nordvest sås et højt, måske delvis isfrit fjeldlandskab, muligvis identisk med Wilkes’ Termination Land.Der blev kun gjort landgang dette ene sted på kysten, og slæderejser på isen blev ikke foretaget. Den tyske ekspeditions største betydning kom ikke til at ligge på det geografiske område, men beroede på de nøjagtige videnskabelige undersøgelser på geofysikens og den fysiske geografis område. Valdivia-ekspeditionen havde loddet meget store dybder (4.634 m, 4.647 m) nær ved Enderby og Kemp Land, hvilket havde bragt tvivl om disse kystlinjers kontinentale karakter. Nu fandt Gauss-ekspeditionen lignende store dybder (2.890 m, 3.292 m) ud for Kejser Wilhelm II’s Land, hvis kontinentalitet af andre grunde var sikker nok. Det gjordes derved sandsynligt, at det antarktiske fastland på en strækning af 50 længdegrader (fra ca. 50° til ca. 100° ø. l.) ender med en brudrand. som falder stejlt af til store havdybder. Den 8. februar 1903 slap Gauss fri af isen, og drev nord over. Da det var umuligt at finde et nyt overvintringssted i den drivende is, fortsatte man nordpå.Den 3. maj kom ekspeditionen, efter fortsatte undersøgelser i det indiske ocean, til Durban, der efter gjordes et ophold i Capetown, hvorfra hjemrejsen tiltrådtes, efter at en anmodning om ekspeditionens forlængelse til fortsatte undersøgelser i de antarktiske egne var blevet afslået. Forinden Gauss’ ankomst til Durban havde man i Tyskland foretaget skridt til afsendelsen af en hjælpeekspedition. Den 24. november 1903 ankom Gauss til Elben. Straks efter hjemkomsten blev det udmærkede skib solgt til Canada. Det var derfor på et indkøbt, norsk fangstskib, at den anden tyske sydpolfærd under løjtnant Filchner senere måtte afsejle i sommeren 1911.
Den svenske ekspedition var med stor energi bragt i stand af dr. Otto Nordenskjöld ved støtte af private og forskellige institutioner.Ekspeditionen afsejlede den 16. oktober 1901 fra Göteborg på det fra Nathorst’s og Amdrups Nordpolarrejser vel kendte Antarctic, et oprindeligt norsk fangstskib, som førtes af den tidligere omtalte norske ishavsfarer, kaptajn Carl Anton Larsen. Under et kort ophold i Buenos Aires kom den argentinske underløjtnant i marinen Sobral om bord for at deltage i ekspeditionen. Den argentinske regering, der på Staaten-Øen havde oprettet en station, som skulle samvirke med de antarktiske ekspeditioner, interesserede sig levende for ekspeditionen og støttede denne med kul og proviant.Den 20. december afsejlede Antarctic med 29 mand om bord fra Buenos Aires og nåede nytårsdag 1902 Falklandsøerne, hvor der blev købt en del hunde for at supplere de under nedrejsen ved sygdom og varme for størstedelen omkomne grønlandshunde. Efter et besøg på Staaten-Øen fortsattes rejsen sydpå, og den 10. januar fik man Sydshetlandsøerne i sigte; der foretoges dernæst landgang og undersøgelser længere syd på langs den delvis ukendte vestside af Vest Antarktis. Ekspeditionen påvist, at Gerlache-Kanalen var en fortsættelse af Dumont d’Urville’s Orléans-Kanal, og overhovedet kunne det konstateres, at Louis-Philippe Land og Danco Land var en fortsættelse af Biscoes Graham Land. For første gang passeredes Antarctic-Sundet, mellem Louis-Philippe Land og Joinville-Øen.Isforholdene blev efterhånden så vanskelige, at man måtte opgive at følge vestkysten og den 19. januar vende om på omtrent 66° S og 60° V. Man ville nu forsøge at følge østsiden og herefter trænge ned i Weddellshavet. Isforholdene var ugunstige, og derfor landsattes midt i februar i hast et overvintringsparti bestående af Nordenskjöld, Sobral og fire andre på Snow Hill Island ved østsiden af landet (64° 22′ S og 57° V). Efter to dages ihærdigt arbejde med at lande stationsmateriellet måtte Antarctic på grund af isen forlade stedet, og kaptajn Larsen førte det ud af polaregnene og tilbragte vintertiden (det vil sige sommeren 1902) ved Falklandsøerne, Sydgeorgien og Ildlandet, hvor der var nok at gøre for skibets stab af naturforskere.
Under ledelse af docent, dr. Gunnar Andersson, der var stødt til skibsekspeditionen, gik skibet atter, i november 1902, syd over, foretog først et stort kortlægningsarbejde på vestsiden af Graham Land, gik derpå over på østsiden for at afhente overvintringspartiet, men standsedes her overalt af isen. For dog på en eller anden måde at nå overvintringspartiets vinterstation landsattes Gunnar Andersson, løjtnant Duse og matros Grunden i "Håbets Vig" på nordsiden af fastlandet, og de forsøgte med slæde at nå derned fra landsiden. Samtidig med, at de af helt vanddækket drivis i et af sundene i ø-komplekset tæt ved vinterstationen blev nødsaget til at vende tilbage til det i "Håbets Vig" nedlagte depot, kom Antarctic under sine energiske forsøg på fra havsiden at nå stationen i besæt i isen, blev skruet i stykker og sank, den 12. februar 1903, nogle mil fra Snow Hill Island. Med besvær lykkedes det besætningen over drivisen at nå den noget nordligere liggende Poulet-Ø. På grund af de eksceptionelt uheldige isforhold var ekspeditionen altså nu bleven delt i tre grupper, som ikke kunne hjælpe hinanden, ikke vidste noget om hinandens skæbne, ikke ejede noget middel til atter at forlade polarlandet og ikke havde tilstrækkelig proviant for den kommende vinter. At alt gik godt, skyldtes kun den omstændighed, at jagt på sæler og pingviner skaffede det fornødne tillæg af brændsel og føde både i den lille tremandshytte i "Håbets Vig", i den store tyvemandshytte på Poulet-Øen og i det fasttømrede vinterhus på Snow Hill Islad.
Så snart foråret (det vil sige efteråret 1903 på den nordlige halvkugle) begyndte, brød tremandspartiet op og søgte ned til vinterstationen, man traf undervejs Nordenskjöld og Bodman, der var ude på slædetur — den anden større slædetur, som overvintringspartiet havde foretaget. Kort efter kom også kaptajn Larsen med flere i båd fra Poulet-Øen til stationen, og samme dag, den 8. november 1903, nåede officererne fra en argentinsk undsætningsekspedition på Uruguay, kaptajn Irizar, dertil. Også en svensk undsætningsekspedition under kaptajn Gyldén var afsendt, men den argentinske kom den i forkøbet. Uden større vanskeligheder (1903—04 var i modsætning til 1902—03 et godt isår) bragtes nu samtlige deltagere på nær en ung norsk matros, der var død på Poulet-Øen, velbeholdne til Buenos Aires.Den svenske ekspedition kom hjem med ganske gode resultater, men — som Nordenskjöld selv med nøgternhed og beskedenhed indrømmede i den bog, han skrev om ekspeditionen — den kom noget forhastet af sted, var på grund af pengemangel middelmådig forberedt, og Antarctic var ikke et skib som Fram og Gauss, bygget kun til polarfart. Slædeekspeditionerne fik ikke den forønskede udstrækning og tålte ingen sammenligning med, hvad der er præsteret i nordpolarregionerne. Endelig kuldkastede Antarctics forlis hele programmet.
Skønt store samlinger gik tabt ved forliset, var det hjembragte materiale betydeligt og særdeles værdifuldt. Gunnar Andersson medførte således højst værdifulde forsteninger fra "Håbets Vig", hvilke i betydning overgik, hvad Nordenskjöld fandt på Seymour-Øen. De meteorologiske observationer fra vinterstationen var af stor betydning. En del kortlægninger af Vest Antarktis og den mægtige brede isterrasse, som Nordenskjöld fandt ud for Kong Oscars Land, var en betydelig geografisk opdagelse; den gav, mente man, forklaringen på de flade isbjerge i sydhavet. Man indhøstede derved erfaringer, som blev af betydning for kommende ekspeditioner. Overførelsen af slædehunde fra Grønland til sydpolaregnene viste sig vanskelig, og falklandshunde duede ikke til slædetrækning, især ikke sammen med de glubske grønlandshunde. Man fik at vide, at sæler og pingviner næsten overalt ved Vest Antarktis kyster kunne yde rigelig og brugelig føde og brændsel. Man lærte, at isforhold og klima var så vekslende, at man for at opnå gode resultater måtte ligge på lur, år for år, for at kunne gribe chancen. De pludselige og heftige storme i forbindelse med stærk kulde og snefog viste, at slædeekspeditioner havde langt hårdere vilkår end i nordpolarlandene.
Den skotske ekspedition, der kom et år senere af sted end den engelske, tyske og svenske, blev ledet af naturforskeren William Bruce, som tidligere om bord i et skotsk fangstskib havde besøgt de antarktiske egne. Ekspeditionsskibet, Scotia, kaptajn Robertson, var et tidligere norsk fangstskib; fire videnskabsmænd, foruden lederen, befandt sig om bord.Ekspeditionen var mest beregnet på oceanografiske undersøgelser, men den skulle tillige gøre fremstød i sydpolarhavet. Den 8. november 1902 afsejlede den fra Kingstown, og den 26. januar 1903 fra Falklandsøerne. Sydorkneyøerne anløbes. Det var nu hensigten at gøre fremstød i Weddellshavet; Polarkredsen passeredes den 18. februar, på 70° 25′ S og 17° V måtte man dog vende om, og den 21. marts 1903 ankom man til Sydorkneyøerne, hvor skibet frøs inde i 8 måneder, og en videnskabelig station oprettedes på Laurie-Øen. Til trods for øernes forholdsvis lave bredde (ca. 60° s. br.) tilhører de det sydatlantiske kuldestrøg, som viste sig stærkt udpræget ved den svenske ekspeditions vinterkvarter 3 1/2° sydligere. Isen brød op i slutningen af november, hvorpå skibet, efterladende stationsbesætning, sejlede til Buenos Aires.
På den anden rejse syd på afsejlede fra Port Stanley på Falklandsøerne den 9. februar 1904. Efter besøg ved stationen på Sydorkneyøerne, hvor videnskabsmænd blev efterladt, sejlede Scotia syd på, mødte pakisen under 66° br. Den 3. marts nåede man på 72° 25′ br. og 18° v. l. en gletsjer, der fulgtes i fire dage til 74° br. og 24° v. l. Her opdagedes land, der kaldtes Coats Land, efter to mænd, der havde støttet ekspeditionen. Dette land antoges at være en del af det antarktiske kontinent. Det lykkedes ikke at gå i land. Skibet sat fast i isen og blev udsat for isskuringer og blev først frigjort den 14. marts. Den 5. maj ankom ekspeditionen til Capetown efter at have foretaget landgang på Gough-Øen. Også denne ekspedition mødte velvilje hos den argentinske regering, og ved dens afrejse overtog argentinske meteorologer stationen på Laurie-Øen. Scotia vendte tilbage til Clyden den 21. juli 1904.Den skotske ekspeditions hovedbetydning kom til at ligge i dens oceanografiske undersøgelser i et før næsten ukendt havstrøg, men Scotia var også med hensyn til oceanografisk udstyr bedre rustet end noget tidligere antarktisk ekspeditionsskib. Intet skib havde hidtil hjembragt et rigere oceanografisk og biologisk materiale fra antarktiske havdybder. Det viste sig, at Weddellhavet, i modsætning til det forholdsvis grundede Rosshavet (700 m), var et hav med jævne dybder af 4.000—5.000 m. Fra ca. 72° s. br. aftog dybden raskt syd over til 285 m. Denne omstændighed i forbindelse med isens beskaffenhed, det rige fugleliv og bundprøverne gav tydelige tegn på lands nærhed. Den 6. marts 1904 sås også på omkring 2 sømils afstand en mægtig isvæg, og inden for den isdækkede højder — en nyopdaget kystrand af det antarktiske fastland.
Også en fransk ekspedition under dr. Charcot kom til at danne et led i det internationale antarktiske arbejde i disse årtier. Den afsejlede vel senere end de fire andre ekspeditioner, men den arbejdede efter et lignende program som disse. Det blev Frankrigs bidrag til disse undersøgelser. Dr. Charcot havde selv pekuniært støttet ekspeditionen og ladet det skib, Le Français, som skulle benyttes, bygge. Den 23. august 1903 afsejlede skibet fra Le Havre med en videnskabelig stab om bord. Målet var at fortsætte og fuldstændiggøre de af de Gerlache gjorte opdagelser. Efter blandt andet at have anløbet Buenos Aires sattes kursen i slutningen af januar 1904 syd på fra den argentinske station Uschuya på Ildlandet, og få dage efter fik man øerne nord for Gerlache-Kanalen i sigte, anstillede undersøgelser her, fortsatte rejsen i sydvestlig retning, og efter en kamp med isen måtte der søges vinterkvarter i en lille bugt ved Wandel-Øen, hvor man i land opførte bygninger til fremme af videnskabelige iagttagelser, og herfra foretoges nu slædeekspeditioner. I slutningen af december kunne rejsen, da isen brød op, fortsættes, og efter at have overskredet polarkredsen fik man Alexander I’s Land i sigte, men de overordentlig ugunstige isforhold gjorde det umuligt at nå dette, endnu ubesøgte polarland. Man måtte vende om, og det lykkedes derefter at konstatere forbindelsen mellem Graham Land og Alexander I’s Land, og den nyopdagede kystrand blev kaldet Loubet Land. Men midt i januar stødte Le Français på et skær og sprang læk. Det lykkedes at udbedre skaden nogenlunde, og efter fortsatte undersøgelser forlod man midt i februar 1905 polaregnene. Den 4. marts ankom skibet til Patagonien, hvorfra man gik til Buenos Aires. Her købte den argentinske regering skibet, og i juni ankom dr. Charcot og hans rejsefæller til Frankrig. Ekspeditionen hjembragte et værdifuldt geofysisk og meteorologisk observationsmateriale og rige naturhistoriske samlinger.
De 5 ekspeditioners anstrengelser havde bragt det resultat, at der omkring Sydpolen bredte sig et stort land, Antarktis eller Antarktika, der åbenbart bestod af to grupper, Øst Antarktis og Vest Antarktis.Efter de store anstrengelser, der var gjorte, fulgte en foreløbig, men kortvarig stilstandsperiode. Mange fandt, at de opnåede resultater ikke svarede ret til de umådelige personlige og økonomiske ofre. Kun én stat fortsatte forskningen; det var Argentina, som uden at deltage direkte i den internationale Antarktik-forskning dog havde vist denne stor interesse og støttet den ved undsætningsekspeditioner. Nu overtog dette land ikke blot den skotske station på Syd-Orkney-Øerne, men oprettede senere to stationer, en på Sydgeorgien og en ved Gerlache Strædets sydlige udmunding på 65° s. br. Det varede nu ikke længe, før der fra forskellig side hævede sig røster for sydpolforskningens fortsættelse.
I England nåede man frem til, at det tilkom dette land at føre Scott’s undersøgelser videre; man betragtede det som en national forpligtelse, og folk som den berømte polarfarer sir Clements Markham agiterede ihærdigt i den retning. Således kom den anden engelske sydpolfærd i stand (1907—1909). Dens hovedopgave var, det erkendtes åbent, at nå de to sydpoler, både den geografiske og den magnetiske, dernæst at udforske Kong Edward VII’s Land og endelig selvfølgelig videnskabelige observationer.Til leder blev udset Ernest Shackleton, der havde deltaget i Scott’s ekspedition 1901—1904. Ved private midler sattes ekspeditionen i scene, men da den kom hjem med glimrende resultater, støttede staten den med 20.000 £. Efter, at man havde søgt råd hos blandt andre Fridtjof Nansen, blev ekspeditionen udrustet: der købtes et ældre engelsk skib, Nimrod, og den 30. juli 1907 afsejlede den anden engelske sydpolfærd i dette århundrede fra Themsen. Fra Port Lyttleton i New Zealand bugseredes Nimrod syd på for at spare på dets kul. Der medbragtes ikke blot 10 ponyer fra Manchuriet, men også motorslæde og automobil, foruden nogle slædehunde.Det lykkedes ikke, som påtænkt, at landsætte ekspeditionen på Kong Edward VII’s Land, ligesom en påtænkt overvintring ved Ross-Barrieren også måtte opgives. Shackleton gik da i vinterkvarter ved Kap Royds i McMurdosundet lidt nord for Scott’s vinterkvarter, og Nimrod sejlede den 22. februar 1908 tilbage til New Zealand.
I marts måned foretog nu 6 af ekspeditionens medlemmer fra vinterstationen en bestigning af den nærliggende virksomme vulkan Mount Erebus, som viste sig at have to kratere, et udslukt i en højde af ca. 3.300 m og et virksomt i toppen (4.077 m). Det var 240 m dybt med et tværsnit af ca. 800 m. Krateret udsendte vældige masser af vanddampe og svovlgas til en højde af over 600 m. I geologisk henseende gav denne bestigning et meget værdifuldt udbytte. Slæderejserne stod nu for. Efter en rekognoscering på Rossbarrieren, hvor motorslæden viste sig uheldig, men automobilet gjorde mere nytte, tiltrådte Shackleton, med 3 ledsagere, den 29. oktober 1908 sin store slæderejse mod sydpolen. 4 slæder blev trukne hver af sin pony.Rejsen gik først på den store isbarriere ved foden af Victoria Lands østlige randbjerge, og den 26. november passeredes 82° 17′ br., den hidtil højeste nåede bredde. Da kystbjergenes retning, som hidtil havde været sydøstlig, efterhånden bøjede østligere, måtte man nu op over en, som det viste sig, 200 km lang gletsjer, der kom ned gennem en 60–70 km bred port, og som utvivlsomt var jordens største kendte bræ. Shackleton kaldte den Beardmore-Bræen. Den styrtede sig fra en højde af ca. 2.000 m ned på indlandsisen som en frossen fos. De 750 km, som man hidtil havde passeret i 37 dage på den flade is, havde vel på grund af revner og sne været trælsomme at komme over, og ponyerne, som efterhånden døde — den sidste på gletsjeren — havde haft en hård tur, men nu begyndte strabadserne for de 4 mænd for alvor: opad og fremad skulle man, men det gik langsomt. Sprækker og spalter var til hinder for fremgang, men energien var vidunderlig.
Efter 17 dages utrolige anstrengelser var bræen passeret. Juleaften befandt man sig på 85° 55′ S og nytårsdag en grad sydligere i en højde af omtrent 3.000 m med proviant til kun tre uger, nedsatte rationer. Der rasede voldsomme sydlige storme. De rejsende blev mere og mere udmattede af kulden, de nedsatte rationer og det hårde arbejde med at trække slæderne, og den 9. januar 1909, 72 dage efter at rejsen var tiltrådt, hejstes den silke-"Union Jack", som Dronning Alexandra havde skænket ekspeditionen, på 88° 23′ br. og 162° ø. l., kun 1° 37′ eller 180 km fra sydpolen. Hjemrejsen tiltrådtes med kun 1 slæde og begunstigedes af sydstorme, som man altså havde i ryggen. Ponyernes kød var efterladt i depoter, men nydelsen deraf gav dysenteri, og man led hunger, men man måtte skynde sig, da Nimrod ventedes, og man let kunne risikere en anden overvintring, hvis skibet skulle vente for længe. Den 28. januar nåede man isbarrièren, og endelig den 4. marts kom alle ved opbyden af deres yderste kræfter om bord i Nimrod efter, at have døjet uhørte strabadser og legemlige lidelser (skørbug og dysenteri og som følge af knap kost). 2.780 km var tilbagelagt på 126 dage.Shackleton har selv åbent erkendt, at det ikke var videnskabelige interesser, der havde drevet ham ud på ekspedition — han var overhovedet ikke videnskabsmand. Hans mål havde været det mere sportslige, at nå sydpolen. Men han havde været ledsaget af videnskabsmænd på sin ekspedition, og de havde hjembragt betydningsfulde resultater. Otte bjergkæder med over 100 toppe og en række bræer var bleven opdagede og kortlagte. Dertil var der uafbrudt foretaget meteorologiske observationer, der var gjort geologiske indsamlinger, som viste, at den antarktiske højslette havde sin oprindelse i jordens urtid, og med senere lag af sandsten, gennembrudt af eruptiver. Under 85° Br. var iagttaget en kulformation som bevis for et mildere antarktisk klima i en tidligere jordperiode. Der konstateredes endelig en tilbagegang i bræernes udbredelse.
Omtrent samtidig med Shackletons store slæderejse havde der fundet en kortvarig slædeekspedition sted med det mål at nå den magnetiske sydpol, under professor David, ledsaget af Douglas Mawson og A. Mackay; der medtoges to tungt læssede slæder, som deltagerne selv trak. På havisen langs Victoria Landets østkyst gik man nord på, landede nær ved Drygalski Bræen, og efter en vanskelig opstigning nåedes et 2.300 m højt plateau, hvor man, den 16. januar 1909, bestemte den magnetiske sydpols beliggenhed til 72° 25′ s. br. og 155° 15′ ø. l. Det viste sig, at den ikke længere, som på Ross’s tid, flyttede sig øst på, men at den lige som den magnetiske nordpol bevægede sig i nordvestlig retning. Den 3. februar 1909 ankom de 3 mænd, efter 122 dages rejse, til kysten, hvor de havde forladt den, og den følgende dag var de så heldige at blive optagne af Nimrod. Imidlertid var de forskellige videnskabelige iagttagelser uden afbrydelse blevet foretaget på vinterstationen. Fund af ferskvandsfauna i småsøer nær vinterstationen var af særlig biologisk interesse, da de viste arter og former, som delvis var identiske med de på Spitsbergen og Frants Josef’s Land fundne. På forskellige andre mere eller mindre farefulde slæderejser var der desuden gjort værdifulde iagttagelser.Da Shackleton og hans 3 ledsagere den 4. marts 1909 var kommet tilbage fra deres lange slæderejse syd på, befandt samtlige ekspeditionens medlemmer sig om bord, og alle samlinger og alt materiel fra vinterstationen ligeledes. Da årstiden var langt fremskreden, og der begyndte at danne sig havis, sattes kursen nord på. Den 22. marts ankom Nimrod til New Zealand, hvorfra den gik hjem. Med enestående indsats af næsten overmenneskelige anstrengelser var der på ekspeditionen opnået store resultater — dog havde man ikke endnu løst spørgsmålet om Kong Edward VII Lands geografiske forhold. I hjemlandet modtoges ekspeditionen med stor hæder.
En ny fransk ekspedition under dr. Charcot afrejste den 15. august 1908 til Vest Antarktis for at fortsætte undersøgelserne i hans tidligere forskningsfelt fra 1903—1905. Formålet var derimod ikke at nå polen. En stab af videnskabsmænd og fagmænd ledsagede ekspeditionen, som til ekspeditionsskib havde det til polarfart byggede skib Pourquoi pas?. Fra mange sider var ekspeditionen bleven støttet, således af det franske marineministerium, fyrsten af Monaco, regeringerne i Brasilien og Argentina samt Chile (med kul med. mere) foruden af institutioner og private folk. Dr. Charcot ville undersøge kysten mellem Graham Land og Alexander I’s Land og søge så langt vest på som muligt i retning af Kong Edward VII’s Land. Efter at have foretaget en del observationer på Syd-Shetland-Øerne sattes kursen syd over langs Graham Lands vestkyst, hvor Charcot fortsatte sine tidligere kortlægninger. Et arkipel af øer lå uden for det af ekspeditionslederen tidligere opdagede Loubet Land, og iblandt disse fandtes den af Biscoe i 1832 opdagede Adelaide Ø, som viste sig betydelig større (130 km lang og c. 15 km bred) end antaget. Længere syd på opdagedes en stor bugt, Marguerite Bugten og inden for denne en ny kyst, som fortsatte Loubet Land, og som blev kaldet Faillère’s Land. Endelig nåedes Alexander I’s Land, som viste sig at være en stor ø uden for Faillère’s Land. Til trods for, at man måtte kæmpe med svær pakis, formåede man dog denne første sommer at kortlægge en 200 km lang kystlinje. Efter forgæves at have søgt overvintringssted i Marguerite Bugten gik Pourquoi pas? i begyndelsen af februar tilbage til Graham Land, hvor man overvintrede i 1909 på en lille ø i et bedre vinterkvarter end det forrige på Wandel Ø. En slæderejse, som var påtænkt over Graham Land til dennes østkyst, måtte desværre opgives på grund af ugunstige vejr- og sneforhold. Ved vinterhavnen oprettedes i land en station til videnskabelige undersøgelser. Herfra foretoges kortere udflugter. Efter en lang, stormfuld vinter forlodes overvintringsstedet, den 25. november, da isen begyndte at bryde op. To dage senere ankom ekspeditionen til Deception Øen, hvor man fyldte kul og petroleum og istandsatte skibet for et mindre havari, men det viste sig nødvendigt i fremtiden, så vidt muligt, at undgå issejlads. Efter undersøgelser i de nærmeste farvande fortsattes rejsen mod sydvest langs den landfaste is. Trods ugunstige isforhold lykkedes det dog Charcot at nå højere bredder end forrige sommer. Sydvest for Alexander I’s Land opdagedes et nyt land, Charcot Land, på c. 70° s. br. og 75° v. l. Derpå fortsattes videre vest over, 2—4° sydligere end Cook og Bellingshausen, og videre vest over end Belgica’s drift 1898, indtil 124° v. l. Man var således nået nærmere Kong Edward VII’s Land end nogen før ad denne vej. Afstanden dertil var omtrent 900 km, men man nødsagedes til at vende om på grund af kulmangel, sygdom og lækage. Når undtages den af Bellingshausen (1821) opdagede Peter I's Ø, som syntes at være en isoleret lille klippeø, var intet land at se. Men mange tegn tydede på lands nærhed. Havets dybdeforhold, konfigurationen af landisen og isbjergenes mængde vidnede herom, men vejret var for usigtbart. Meget syntes overhovedet at tale for, at der var kystforbindelse mellem Antarktis syd for Amerika og Kong Edward VII’s Land. Med værdifulde videnskabelige samlinger og observationer satte Charcot kursen nord over; den 12. februar 1910 nåede Pourquoi pas? Punta Arenas, og den 5. juni ankom ekspeditionen til Rouen, hvor den fik en begejstret modtagelse. Denne anden franske sydpolsfærd var især i geografisk henseende langt vigtigere end den første. Der var blandt andet bragt klarhed i det for Vest Antarktis karakteristiske virvar af øer, øgrupper og sunde, men heller ikke denne ekspedition fik endelig afgjort Graham Lands stilling, dets sammenhæng eller ikke-sammenhæng med det antarktiske fastland.
Især Shackletons sydpolfærd havde i langt højere grad end tidligere vakt interesse for forskninger i Antarktis; de af ham vundne resultater æggede til ny dåd, og snart befandt hele 5 ekspeditioner sig i sydpolarlandene. Spændingen var stor, rundt i den verden, som interesserede sig for polarforskning og for sport — hvem ville nå sydpolen først?Fra flere lande ville man nu udsende ekspeditioner til sydpolarlandene, i hvilken anledning man — for at opnå det bedst mulige resultat og for at undgå kollision — havde truffet aftaler mellem flere af lederne om forskningsområder og mål. En engelsk ekspedition under Scott, en tysk under Filchner og en skotsk under Bruce ville på denne måde dele arbejdet mellem sig. Hertil kom nu andre ekspeditioner, som pludselig dukkede op: en norsk under Roald Amundsen og en japansk under løjtnant Shirase. Dertil udsendtes en australsk ekspedition under Douglas Mawson, og sluttelig havde Peary og hans venner agiteret som ægte amerikanske rekordjægere for en amerikansk ekspedition til Antarktis. Også den nu så ilde ansete Cook agiterede stærkt for en ekspedition, men den lidet smigrende strid mellem Cook og Peary bevirkede, at interessen kølnedes, og følgen blev, at hverken den ene eller den anden af disse ekspeditioner kom af sted. Også den skotske ekspedition under Bruce gik i vasken af mangel på tilstrækkelige pengemidler. Men der var endda konkurrenter nok i kapløbet om udforskningen af Antarktis og i kapløbet om Sydpolen.Den engelske regering støttede en ekspedition, som blev bragt i stand af kaptajn Robert Falcon Scott, som jo i 1902 havde nået 80° 17′ bredde, ledsaget blandt andre af Shackleton. Et ældre skotsk hvalfangerskib, "Terra Nova", blev ekspeditionsskib, og det medførte en stab af videnskabelige arbejdere og var glimrende udrustet. Ekspeditionen afgik i begyndelsen af 1910 fra Themsen og nåede via Capetown til New Zealand, som forlodes den 29. november. Det var Scott’s mål at oprette en hovedovervintringsstation på en snes mand ved bredderne af Ross Havet, herfra ville han søge at nå Sydpolen. En anden overvintringsstation agtedes oprettet på Kong Edward VII’s Land, som hidtil ikke var blevet undersøgt. Forinden afrejsen fra New Zeeland modtog Scott, til sin overraskelse, et telegram, som meldte en ny konkurrent i kampen om Sydpolen — Roald Amundsen. Med denne oplysning sejlede Scott syd over og mødte i Ross Havet voldsomme storme og vanskelig pakis, som skibet brugte 21 dage til at trænge igennem. Scott valgte plads for vinterkvarter ved Kap Evans i McMurdosundet mellem Scott’s første og Shackleton’s vinterkvarter. Snarest mulig drog Scott ud på en to måneders slæderejse mod syd, mens "Terra Nova" under løjtnant Pennell afgik mod øst langs isbarrièren og landede den 4. februar 1911 inderst i Ross Havet mod vest i Whale Bay (164° v. L.), som siden 1902 gik i et med Ballonbugten som følge af en forandring i isbarrieren. Her fandt man til gensidig overraskelse "Fram" med Roald Amundsen’s ekspedition, som netop havde opslået sit vinterkvarter på selve isbarrieren 2 1/2 km fra dennes yderkant. Da man på "Terra Nova" fik det indtryk, at Amundsen også havde bestemt sig til at udforske Kong Edward VII’s Land, blev "Østpartiet" ikke landsat her, som bestemmelsen var, men det blev om bord i "Terra Nova" for af dette skib at blive landsat ved Kap Adare, hvor det da skulle overvintre. Da dette var sket, sejlede "Terra Nova" til New Zealand.
Roald Amundsen havde som polarfarer rig erfaring. Nu var det lykkedes ham at starte en ny polarekspedition. Da han den 10. august 1910 med denne forlod Norge om bord i det berømte "Fram", var hans mål, officielt, det nordlige polarhav, idet han fra Alaska-området ville følge med polarstrømmen og glide, måske i 4—5 år, gennem polhavet, lige som Nansen i sin tid havde gjort, og selv om Nordpolen ikke var hans mål, så var dog ingen i tvivl om, at kunne han se lejlighed dertil, ville han forsøge at nå dette punkt. Han agtede nu først at sejle rundt om Sydamerika til Beringstrædet og derfra videre ind i Ishavet. Men allerede forinden afrejsen fra Norge havde Amundsen opgivet denne plan, eller rettere sagt: udsat dens udførelse. Der var nemlig hændt det, at der var kommet efterretning om, at Cook og Peary påstod, at de hver for sig havde nået Nordpolen. Interessen for nordpolarforskning var derved dalet — den var forinden ikke særlig stor i Norge, og bidragene til "Fram"s ekspedition flød sparsomt, hvorfor udrustningen af ekspeditionen næppe var den allerbedste. Amundsen besluttede nu at vende sig mod sydpolarlandene, men han var foreløbig den eneste, som vidste det. Først på Madeira, just som skibet skulle sejle videre den 9. september, meddelte han ekspeditionsmedlemmerne og besætningen sin ændrede plan, som blev modtaget med begejstring. Blandt de mænd, som deltog i "Fram"-ekspeditionen, var, foruden lederen, marineløjtnant Præstrud og kaptajn Hjalmar Johansen, Nansen’s bekendte ledsager i nordpolarhavet. Amundsen håbede, at stemningen ville vende sig, nu han havde fået et nyt mål, således, at der ville flyde penge til ekspeditionen, som manglede 150.000 Kr. Kursen sattes rundt Kap Horn, og i december 1911 afgik "Fram" fra Punta Arenas og stævnede mod Ross Havet; herfra skulle nu nordmændene foretage et fremstød mod sydpolen — samtidig med, at Scott forsøgte sig mod det samme mål. I Whale Bay mødtes altså de to ekspeditioner, og efter at Amundsen på isen havde indrettet sig et vinterkvarter (på 78° 40′ S og 164° V), hvorfra fremstødet skulle finde sted, afrejste Fram til Sydamerika. Mens Scott på sin rejse mod Sydpolen ville benytte ponyer, holdt Amundsen sig til den gamle metode med slædehunde. De to ekspeditioners udgangspunkter lå 650 km fra hinanden på hver side af Rosshavet, men Scotts var 136 km fjernere fra sydpolen end Amundsens.
Forinden Amundsen tiltrådte selve rejsen mod polen, blev der udlagt depoter med forråd blandt andet af sælhundekød frem ad den rute, han ville gå, i februar 1911. Fra hovedkvarteret ved Hvalbugten, hvilket han kaldte "Framheim", måtte slædefærden gå over Rossbarrieren, som for størstedelen flød på vandet og var jævn og egnet for slædefart. Det viste sig, at Amundsens rejse på denne isvej kunne fortsættes længere ned mod sydpolen end på den rute, som Shackleton havde benyttet, og som nu Scott ville følge, hvilket var en stor fordel for Amundsen. Hertil kom så, at afstanden til Sydpolen fra "Framheim" var kortere end fra McMurdosundet. Rossbarrieren begrænses mod vest og syd og videre i østlig retning af det antarktiske plateaus store, stejle fjeld med højder på op mod 4.700 m. Over dette bjerg måtte vejen til Sydpolen gå, men mens Ernest Shackleton, og nu Scott, allerede på 83 1/2° S stødte på bjergranden, kunne Amundsen gå på den jævne barriere lige til 85° S, forinden han måtte op over bjergene. Mens Scott brugte 49 dage til at nå 85° S, brugte Amundsen kun 27 dage dertil.Solen forsvandt den 22. april og kom ikke tilbage før 4 måneder senere. Vinteren benyttedes til observationer og forberedelser til polrejsen. I september måned foretoges et første fremstød, men man måtte vende om, og først den 20. oktober 1911 afrejste Amundsen, Helmer Hanssen, Oscar Wisting, Sverre Hassel og Olav Bjaaland sydpå med 4 slæder, 52 hunde og proviant for 4 måneder. For hver breddegrad blev depoter udlagt. Den 17. november nåedes 85° S, og man steg op over landbarrieren, hvor et hoveddepot blev lagt. Rejsen fortsattes med proviant for 60 dage. Bjergene, som Amundsen kaldte Dronning Maud’s Bjerge, hævede sig til 4.500 m. Efter 20 dages møjsommelig færd over store, med spalter opfyldte gletsjere (18. november—6. december) nåedes 87° 40′ S og den største højde på 3.225 m. Bjergsystemerne syntes at danne et par kæder, af hvilke den ene var randen af Victoria Land og den anden forgrenede sig mellem Alexandra Kæden og Dronning Maud’s Bjerge. Fra 80° S byggede man varder af sne til vejledning på hjemrejsen.
Efter at man var nået op på den store højslette, blev 24 hunde slået ned, og man beholdt 28 eller 7 til hver slæde. Fra 87° 40′ S sænkede det ensformige plateau sig mod syd i retning af polen, der nåedes den 14. december 1911, 10 dage før beregnet. Her blev rejst et lille telt i 3.200 m højde, og man hejste det norske flag og "Fram"s Vimpel her på "Polheim". I 4 dage opholdt man sig her og i omegnen, tog en række astronomiske stedsbestemmelser, lige som terrænet i en omkreds af 8 km omkring polen blev udforsket. Landområdet, der dækkedes af is, blev kaldt: "Kong Haakon den 7des Land". Afstanden fra "Framheim" til polen var omtrent 1.400 km. Den var blevet tilbagelagt med en gennemsnitsfart af 25 km i døgnet. Tilbagerejsen begyndte den 17. december. Vejret var gunstigt, og det gik betydelig lettere end på udrejsen. Der tilbagelagdes gennemsnitlig 36 km pr. dag, og den 25. januar 1912 nåede ekspeditionen med 2 slæder og 11 hunde atter "Framheim" i god behold. På rejsen var ÷ 31 °C den højeste kuldegrad, man havde haft. Slædefærden havde givet et glimrende resultat.Ekspeditionen til Kong Edward VII’s Land under ledelse af løjtnant Kristian Prestrud fik også et meget godt resultat. Scotts opdagelser blev bekræftede, og opmålingen af Hvalbugten og barrieren, som blev udført af denne afdeling, var af stor interesse. En god geologisk samling fra Kong Edward’s Land og Victoria Land blev tilvejebragt. "Fram" var ankommet til Hvalbugten den 9. januar, og den 16. januar ankom en japansk ekspedition sammesteds og landede på barrieren nær ved nordmændenes vinterkvarter. Den 30. januar 1912 forlod Fram med ekspeditionen Hvalbugten og ankom den 7. marts til Hobart på Tasmanien, hvorfra den afgik med hele ekspeditionen til Buenos Aires den 20. marts.
Robert F. Scotts ekspedition bestod af 30 mand med marineløjtnant Evans som næstkommanderende. Ernest Shackleton havde, som tidligere anført, anvendt manchuriske, hårdføre heste på sin ekspedition, og Scott ville også benytte sådanne. Ekspeditionen havde foruden heste tillige hunde- og motorslæder, ja endog en flyvemaskine samt telefoner med og slæbetov af aluminium for gennem dem at kunne stå i forbindelse. Den var, kort sagt, fortrinligt udrustet. Dertil deltog en mængde engelske videnskabsmænd. Zoologen dr. Wilson var chef for den videnskabelige afdeling. I vinterkvarteret ved Kap Evans rejstes et medbragt hus til ekspeditionsmedlemmerne, og der indrettedes staldrum til 15 heste, lige som 30 hunde fik plads der. "Terra Nova" (Løjtnant Pennal) ankom, efter at have landsat det oprindelige "Østparti", der nu blev et "Nordparti", på Kap Adare, den 27. marts 1911 til Lyttleton på New Zealand, hvorfra skibet igen den 7. oktober 1911 afsejlede for at afhente Scott’s ekspedition. Skibet blev længe borte, og imidlertid kom efterretningen om Amundsen’s lykkelige sydpolsfærd, hvilket yderligere øgede spændingen for, hvad der var blevet af Scott.Endelig i begyndelsen af april måned 1912 vendte "Terra Nova" tilbage til New Zealand, dog uden at Scott og hans mænd var med. De var i slutningen af november 1911 afrejste på slæderejsen mod sydpolen, men ikke vendte tilbage til Kap Evans, da skibet forlod dette sted. Kun det vidste man gennem de hjemvendte slædehold, som havde fulgt på vej, at deltagerne i slædefærden havde været udsat for meget store strabadser, snestorme og kulde. Flere af ponyerne var bukket under, og man havde lidt af skørbug. Som det siden viste sig, havde "Sydpartiet" udrettet følgende:
Fremstødet mod Sydpolen fandt sted i tre afdelinger, hver på 4 mand, hvilke fulgte efter hverandre. Heste, hunde og motorslæder var trådt i virksomhed, og man benyttede de udlagte depoter. Motorvognene måtte dog efterhånden gå ud af spillet og vende tilbage til Kap Evans. Et par af hestene måtte ofres til føde for hundene. Hyppige og voldsomme snestorme og stor kulde hæmmede fremmarchen og forårsagede ophold, men det gik fremad om end langsomt: flere og flere af deltagerne blev sendt tilbage — hold efter hold. Den 3. januar 1912 havde Scott nået 87° 22′ s. br. i en højde af 3.300 m, efter at have marcheret 15 kvartmil i døgnet i de sidste dage. Herfra sendte han løjtnant Evans med 3 mand tilbage til overvintringsstedet og fortsatte med dr. Wilson, kaptajn Oates, løjtnant Bowers og underofficer Edgar Evans. Under hjemrejsen udstod løjtnant Evans' hold kolossale strabadser og var nær bukket under i snestorme. Fjorten dage efter at Evans havde forladt Scott og hans 4 fæller, nåede disse sydpolen den 18. januar 1912 — men da var Amundsen jo kommet dem i forkøbet for en måned siden, og det norske flag vajede på polen, hvor nu også "Union Jack" blev plantet. En beretning fra Amundsen var efterladt, så der var ingen tvivl om, at han var kommet Scott i forkøbet.Da hverken "Sydpartiet" eller "Nordpartiet" inden rimelig tid var nået tilbage til Kap Evans, måtte man skride til en eftersøgning. Den 13. oktober 1912 drog en ny hjælpeekspedition ud fra Kap Evans for at opsøge "Sydpartiet", hvis stadige udeblivelse havde sat alle i den største uro. Hjælpeekspeditionen var delt i to afdelinger med proviant for tre måneder. Den 12. november fik den ene afdeling øje på et telt, i hvilket lå ligene af kaptajn Scott, dr. Wilson og løjtnant Bowers. På Scotts lig fandtes breve og en dagbog, der berettede om færden til sydpolen og tilbage samt om hans sidste tanker.
Stedet, hvor ligene fandtes, var en midlertidig lejrplads, kun 11 miles syd for et udlagt stort depot ("En Ton-Depot") og 155 miles fra Kap Evans. Det viste sig, at kaptajn Oates allerede var død den 17. marts, da han, der ikke kunne følge med og ikke ville hæmme sine kammeraters færd, var forsvundet i en snestorm sikkert for at søge døden. Underofficer Evans var på hjemvejen fra sydpolen død af hjernerystelse den 17. februar ved foden af Beardmore gletsjeren. Hans sygdom havde åbenbart foranlediget ekspeditionens undergang, da man ikke ville forlade ham. Men kræfterne var udtømte, og provianten slap op. Døden ventede på dem, og de vidste det. I Scott’s dagbog hedder det:
"Årsagen til den katastrofe, der er overgået os, er ikke mangelfuld udrustning, men en fortsat række af uheld og farer, som vi ikke kunne slippe uden om". Vejret havde været frygteligt: "Vi måtte kæmpe hårdt mod alle de uforudsete vanskeligheder, der mødte os. Vi overvandt dem, men de stjal vore kræfter og formindskede vore forråd stærkt. — Jeg tror ikke, at menneskelige væsener nogen sinde har gennemgået så frygtelige lidelser, som vi udstod i denne forfærdelige måned. Til trods for vejret ville vi dog have klaret os, men da ramtes vi af nye uheld" (Oates’ og Evans’ sygdom). Han slutter således:
"Torsdag den 29. marts [1912]: Hver dag har vi været klar til at starte på rejsen til vores depot 11 miles herfra, men udenfor teltdøren er der stadig hvirvlende sne. Vi vil holde ud til slutningen, men vi bliver selvfølgelig svagere, og slutningen kan ikke være langt væk.
Sidste dagbogsnotat. For guds skyld sørg for vore efterladte". [Last entry. For God's sake look after our People.]
Foruden hovedekspeditionen til sydpolen udsendtes der, som antydet, fra vinterkvarteret ved Kap Evans forskellige ekspeditioner væsentligt i videnskabeligt øjemed, således: "Første Vesthold", der foretog navnlig geologiske undersøgelser af bræerne Koettlitz og Ferrar under geologen Griffith, fra 27. januar 1911. "Andet Vesthold", der fortsatte tidligere geologiske undersøgelser længere nord på til Granite Harbour (Kap Roberts) under Griffith fra 14. december 1912. Det udfriedes af "Terra Nova" den 15. februar 1912."Østholdet", der senere kaldtes "Nordholdet", lededes af marineløjtnant Campbell og blev, som vi har hørt, landsat ved Kap Adare. Her tilbragtes næsten et år med opmålinger og undersøgelser, og den 3. januar 1912 udfriedes holdet af "Terra Nova", som landsatte det længere mod syd ved foden af Mount Melbourne, hvor det måtte blive endnu en vinter under store savn og lidelser, da skibet ikke kunnde komme ind og afhente det for is. I de første dage af oktober tiltrådte dette hold til fods tilbagerejsen til vinterkvarteret og nåede Kap Evans den 7. november 1912. "Terra Nova" havde således ikke blot ført ekspeditionen til sit bestemmelsessted, men gentagne gange på sine rejser ud af og ind i polarområdet gjort fortrinlig fyldest ved landsætning og afhentning af de forskellige hold, det havde i New Zealand hentet de mulæsler, som den indiske regering havde skænket Scott til det andet års undersøgelser. Løjtnant Evans, som endnu ikke var helt rask efter det anfald af Skørbug, der forsinkede ham og hans ledsagere på tilbagerejsen til vinterkvarteret, gik om bord og overtog på ny kommandoen over skibet, hvis anden rejse til New Zealand tiltrådtes i marts 1912, og "Terra Nova" var atter tilbage ved Kap Evans den 18. januar 1913, hvorfra ekspeditionens afrejse foregik dagen efter. Den 12. februar ankom skibet til Lyttleton med den sørgelige efterretning om Scott’s og hans fællers skæbne. Fra flere sider beklagede man, at Roald Amundsen var brudt ind på Scott’s arbejdsfelt og havde vristet denne sejren ud af hænderne, men fra alle sider beundrede man den energi og det mod, som var udvist af begge disse polarforskere.
Den japanske ekspedition under løjtnant Shirose på "Kainan Maru", som den 16. januar 1912 havde vist sig i Hvalbugten, var trods den store entusiasme, hvormed den omfattedes i Japan, dårlig forberedt, og skibet var uegnet til fart i isen. Kun de videnskabelige instrumenter var gode. Efter i 1911 at have mødt ishindringer i Rosshavet, hvor man nåede 70° s. br., vendte ekspeditionen tilbage til Sidney, hvorfra den atter udgik i november til Ross Havet, hvor den i januar 1912 i "Hvalbugten" traf Amundsen’s ekspedition. Den vendte hjem uden at have opnået nævneværdige resultater.
En australsk ekspedition under ledelse af dr. Douglas Mawson, Shackleton’s tidligere ledsager, afgik 2. december 1911 fra Hobart på Tasmanien på et skotsk fangstskib Aurora (kaptajn John King) med det mål at udforske Wilkes Land fra Syd Victoria Land vest over til Kejser Wilhelm II’s Land. Ekspeditionen var forsynet med hunde og slæder og i øvrigt med et udmærket materiel. Den 12. marts 1912 kom "Aurora" tilbage til Hobart efter at have landsat Mawson på Adélie-Land og et andet parti under Frank Wild ved den vestlige ende af Wilkes Land, hvor de overvintrede, og hvorfra der foretoges slæderejser viden om, lige som der gjordes videnskabelige observationer, særlig meteorologiske. George F. Ainsworth var leder af et hold, som landsattes på Macquarie-Øerne mellem Australien og Victoria Land med videnskabelige opgaver.Wilkes ekspeditioner undersøgte nu i årene 1912 og 1913 Wilkes Land, der hidtil var så godt som ubetrådt. Af stor betydning blev de klimatiske iagttagelser over — som dr. O. Nordenskjöld siger — "Jordens vel ikke koldeste, men strengeste klima". Med rette kaldte Mawson derfor bogen om sin rejse: The home of the blizzard ("Snestormenes Hjemland"). Ekspeditionen kom den 26. februar 1914 tilbage til Adelaide.
Den anden tyske antarktiske ekspedition, som var udrustet efter en mere beskeden målestok end Gauss-ekspeditionen, blev ledet af den fra undersøgelser i Tibet og på Spitsbergen kendte dr., oberleutnant Wilhelm Filchner; Ekspeditionens skib "Deutschland", en oprindelig norsk sælfanger ("Isbjørnen"), forlod den 6. oktober 1911 Buenos Aires og gik til Grytviken på Sydgeorgien, som blev ekspeditionens basis. Nogle målinger foretoges ved øens østende og ved South Sandwich Islands. Målet var nu ikke så meget at nå sydpolen selv som at foretage en rejse fra Weddellshavet tværs over Antarktis til Rosshavet for at bringe klarhed over de geografiske forhold mellem Vest og Øst Antarktis. En hjælpeekspedition var planlagt fra Rosshavet.I Weddellshavet traf ekspeditionen på en kyststrækning mellem 76° 20′ og 78° s. br., som blev kaldet Prinzregent Luitpold Land, der åbenbart var en fortsættelse af Coats Land. Det kan her anføres, at Shackleton 3 år senere opdagede den manglende strækning, Caird-Kysten. Filchner fandt ved Luitpoldkysten en stor isbarriere, nu kaldet Weddellbarrieren, som syntes at være af samme slags som Rossbarrieren. Isfrie nunatakker hævede sig over isen. Der blev ikke tale om at lande, og man måtte overvintre i drivisen med skibet. Det lykkedes til slut at føre skibet ud af den farlige situation og til Sydgeorgien medbringende betydningsfulde videnskabelige, særlig oceanografiske observationer i december 1912.
En af Filchners ledsagere, østrigeren F. König, ville drage ud i sommeren 1914 for at løse spørgsmålet, men forhindredes af 1. verdenskrig. Dette var derimod ikke tilfældet med The Imperial Trans-Antarctic Expedition, som ikke blev tilbageholdt, da krigen brød ud. I de første dage af august 1914 afgik således denne britiske ekspedition under sir Ernest Shackleton, hvis agt det var at trænge ind i Weddellhavet for herfra over indlandsisen at gennemkrydse Vest Antarktis til Syd Victoria Land og Rosshavet, hvorfra en anden afdeling af ekspeditionen skulle gå ham i møde. Denne afdeling skulle landsættes af skibet Aurora. Den 6. december 1914 forlod Shackleton om bord i Endurance Sydgeorgien og kom straks i kamp med Isen. Endurance frøs inde og drev med pakisen gennem Weddellhavet til 77° s. br. og 35° ø. l., og den 20. november 1915 blev skibet skruet ned, efter at dog proviant, kul, slæder og tre både var blevet reddet. Mandskabet drev nu i 420 dage på en isflage, hvis omfang stadig formindskedes. Den 7. april 1915 fik de Clarence Øen i sigte, og dagen efter gik isflagen helt itu således, at man måtte søge tilflugt i bådene. Efter otte dages stormfuld rejse nåede gruppen Elefantøen, den nordligste af Sydshetlandsøerne, der ud over pingviner ingen eksistensmuligheder bød. Shackleton gik derfor tilligemed fem mand i åben båd for at nå den norske hvalfangerstation i Grytviken på Sydgeorgien, hvilket var det nærmeste beboede sted, for der at søge hjælp, mens 22 mand blev efterladt på Elefantøen. Denne farefulde rejse varede fra 24. april til 10. maj, og der tilbagelagdes 750 sømil. Shackleton gjorde nu sit yderste for at undsætte de på Elefantøen efterladte. Først efter 4 1/2 måneders forløb lykkedes det at befri dem med et skib fra Punta Arenas. De havde opholdt livet ved sæler og pingviner.
Samtidig med, at Shackleton gik ind i Weddellhavet, var en anden afdeling af ekspeditionen på skibet Aurora gået ind i Rosshavet for at landsætte slædehold, som skulle udlægge depoter og gå Shackleton i møde. Denne afdeling, som havde hovedbasis ved Kap Evans og landsatte slædehold ved isbarrièren på Hut Point, fik meget vanskelige forhold at arbejde under. Den 6. maj 1915 var "Aurora" af isforholdene bleven tvunget til at forlade Rosshavet og gik til New Zealand. Kaptajn Mackintosh, som ledede denne afdeling, havde, allerede forinden skibet forlod Kap Evans, foretaget slæderejser på isen, og i oktober måned begyndte det store fremstød med udlægning af depoter til over 83° s. Br., men tilbagerejsen blev en lang lidelsesperiode. Mackintosh måtte efterlades i et telt, men blev undsat, og den 18. marts var han ved Hut Point, men da han selv sammen med en anden den 8. maj 1916 forlod dette sted for at nå Port Evans, forsvandt begge. Den unge is var brudt op, og de havde sikkert fundet døden. 8 måneder senere landede Shackleton om bord i "Aurora" og foretog en forgæves eftersøgning, forinden han førte resten af ekspeditionen nord på. Fra 1913 havde der mellem svenske og engelske videnskabsmænd været ført forhandlinger om et samarbejde i Antarktis for på Graham Land at få oprettet en flerårig station, men 1919 blev planen af forskellige grunde opgivet.1920 hørte man om en stor ekspedition, som under lægen J.L. Cope, der tidligere havde deltaget i Ross Hav-partiet partiet på Schakletons ekspedition, skulle afgå for at undersøge Weddelhavets kyster. Forberedelser blev gjort, men The Royal Geographical Society i London ville ikke anbefale ekspeditionen, og den fik også et ret tarveligt forløb: 4 ekspeditionsmedlemmer afgik med to norske hvalfangerskibe og samledes i slutningen af 1920 på Deception Øen, den sydligste af Syd-Shetland-Øerne. Herfra skulde et hvalfangerskib landsætte ekspeditionen ved nordenden af Graham Land, hvorfra man med slæder og hunde ville gå syd på til Snow Hill på en lille ø øst for Graham Land, hvor der fandtes et overvintringshus fra den svenske ekspedition, og hvor man ville tage basis for Weddell Havets kysters undersøgelse, men på grund af is ville hvalfangerkaptajnen, som havde andre praktiske formål for øje, ikke vove forsøget, og til sidst landsattes ekspeditionsmedlemmerne på vestsiden af Graham Land den 12. januar 1921 på 64° 48′ s. br. og 62° 43′ v. l. på den såkaldte Dancokyst, hvorfra det viste sig ugørligt at komme over land til Weddell Havet. Enden blev, at lederen og næstkommanderende drog hjem med en hvalfanger, efterladende geologen T.W. Bagshave og løjtnant i den britiske marine M.C. Lester, som dels skulle passe ekspeditionens hunde, dels foretage videnskabelige observationer — så ville lederne komme igen næste år med en damper, som kunne føre ekspeditionen ind i Weddell Havet, hvilket dog ikke skete; de to mænd blev så, den 13. januar 1922, afhentede af en norsk hvalfangerkaptajn, hos hvem de blev om bord i 3 måneder under hvalfangstkampagnen således, at de først den 16. juni 1922 kom tilbage til England. Løjtnant Lester har givet værdifulde meddelelser fra Graham Land og fra øer og sunde vest derfor, som og om de norske hvalfangere, hvis hovedbasis for "Hvalindustrien" lå på Deception Øen.Det var i året 1892, eller 117 år efter at man gennem Cook havde modtaget den første meddelelse om hvalerne i sydhavet, at en pioner-ekspedition på 4 skibe afgik fra Dundee samtidig med, at den bekendte ishavsfarer Kaptajn C.A. Larsen fra Norge også drog ud, men det første forsøg faldt mindre godt ud som følge af, at udrustningen til disse sydlige egne viste sig ikke at burde være helt den samme som i nordishavet. I 1894 begyndte man fra Argentina at drive hvalfangst i sydishavet, men fra 1905 tog nordmændene fat for alvor, og blev så godt som enerådende på fangstområdet. Fra Sandefjord, Larvik og Tønsberg sendtes årlig i september til sydishavet fangstskibe, som i Montevideo medtog deres hvalbåde, der havde ligget over her. Først 8 måneder efter afrejsen fra Norge var skibene tilbage igen.
Stadig drog Sydpolarlandene forskerne til sig: Den 24. september 1921 udgik Shackleton på en ny ekspedition fra Plymouth med et lille kun 200 tons stort skib, Quest, som ved Kapstaden skulle foretage en omsejling af hele sydpolarområdet og særlig beskæftige sig med Enderby Land. Men ekspeditionen ramtes straks af et hårdt slag: den 5. januar 1922 døde ekspeditionslederen Shackleton pludselig i Grytviken på Sydgeorgien, om bord i Quest, og hans lig blev ført til Montevideo, men straks efter igen bragt tilbage til Grytviken, hvor Shackletons enke ønskede ham begravet. Efter Shackletons død blev ekspeditionen ført videre af næstkommanderende, Frank Wild, som med Quest først foretog undersøgelser på Sydgeorgien og Sydsandwichøerne og dernæst søgte at trænge frem til Antarktis. Men isforholdene var vanskelige, man nåede frem til 69° 18′ S 17° 12′ Ø, men måtte vende og kom tilbage til Elefantøen, hvorfra ekspeditionen måtte vende hjem på grund af kulmangel.1923 udsendtes Discovery under føring af I.R. Stenhouse til farvandene om Sydgeorgien og Sydshetlandsøerne med mere for at studere hvalfangsten og de forhold, hvorunder den drives.
På lignende måde som nordpolarlandene omkring 1. verdenskrig blev annekterede af forskellige stater, skete der en samtidig anneksion af sydpolarlandene. I året 1908 fik således den engelske guvernør på Falklandsøerne myndighed over Sydgeorgien og Sandwich-øerne. Sydorkney-øerne, Sydshetlandsøerne og Graham Land, og i 1917 udstrakte den engelske regering sin jurisdiktion til alle øer og lande mellem meridianerne 20° og 25° v. l. syd for parallel 50°, og mellem meridianerne 50° og 80° v. l., syd for bredden 58°. Disse forholdsregler blev 31. juli 1923 fuldstændiggjorte ved anneksionen til New Zealand af egnene i nærheden af Rosshavet omfattende øer og territorier mellem meridianen 160° ø. l. og 150° v. l. lige til og indbefattet Sydpolen. England var således bleven herre over de hovedveje, der førte til det antarktiske fastland, i hvis omgivelser der fandtes masser af fisk og navnlig mængder af sæler og hvaler.Frankrig fulgte efter, idet regeringen erklærede, at Groyet-øerne og Adélie Land fremtidig regnedes for hørende til det franske kolonirige.
Daniel Bruun: "Sydpolsekspeditioner" (i: Salmonsens Konversationsleksikon, 2. udgave, bind XXII, s. 858-876)LA-ikon
Tallinn (gammeldansk: Lyndanisse; russisk: Таллинн; tysk: Reval) er hovedstad og største by i Estland. Den ligger på landets nordkyst ud til Den Finske Bugt i Harjumaa. Fra 1200-tallet fremt il 1918 (og kort under den nazisternes besættelse af landet fra 1941 til 1944) var byen kendt som Reval. Tallinn kommune har et areal på 159,31 km2. Der bor 434.562(2019) indbyggere.Tallinn, der nævnes første gang i 1219, modtog byrettigheder i 1248, men de tidligste bosættelser på stedet går omkring 5.000 år tilbage. Den første krav på området kom fra Danmark i 1219 efter Valdemar Sejr havde vundet Slaget ved Lyndanisse. Dette blev efterfulgt af en periode med skiftende skandinavisk overherredømme og Den tyske Orden. Som følge af byens strategiske placering blev det et stort handelssted, særligt fra 1300-tallet og fremt il 1500-tallet, hvor byen blev vigtigere som en del af Hanseforbundet.
Tallinns gamle bydel,Vanalinn, er en af de bedst bevarede middelalderbyer i Europa, og den kom på UNESCO's Verdensarvsliste i 1997. Tallinn det største politiske, finansielle, kulturelle og uddannelsesmæssige center i Estland. Den bliver ofte kaldt Europas Silicon Valley, og den har det højeste antal startup per person i Europa og flere internationale virksomheder, heriblandt Skype, er startet i Tallinn. Byen huser EUs IT-agentur og er hjemsted for NATO Cyber Defence Centre of Excellence.
Det er rangeret som en verdensby, og er blandt de ti mest digitale byer i verden. Ifølge Global Financial Centres Index er Tallinn det mest konkurrencedygtige finanscenter i Nordeuropa og nummer 52. internationalt. Byen var Europæisk kulturhovedstad i 2011 sammen med Turku i Finland.
Baggrund for navnet "Tallinn(a)" kommer med sikkerhed fra estisk sprog. Ordets oprindelige betydning er omdiskuteret. Den mest brugte forklaring er, at ordet stammer fra Taani-linn(a), som på estisk betyder "Danskerbyen" eller "Danskerborgen". Men ordet kan også komme af tali-linna (Vinterbyen) eller talu-linna (Husbyen).
Endelsen -linna, hvilken kommer fra ugrisk, svarer til -burg på tysk og -grad på slavisk og betyder oprindeligt fæstning, men er i dag mest synonym med endelser på bynavne.
Tallinna erstattede det tidligere officielle tyske navn Reval i 1918, da Estland opnåede selvstændighed fra Rusland. I begyndelsen af 1920'erne blev byens navn ændret fra Tallinna til Tallinn.
Det tyske og svenske navn Reval (Latin: Revalia, gammelsvensk: Räffle) opstod i 1200-tallet fra det estiske fylke Rävala. Andre kendte historiske navne på Tallinn er Lindanise (se slaget ved Lyndanisse), Lyndanisse på dansk, Lindanäs på svensk, Kesoniemi og Rääveli på finsk og Kolyvan (Колывань) og Ledenets på gammelt østslavisk.
Den danske kong Valdemar 2. var på hjortejagt i Toompea, hvor han fik øje på en kronhjort. Kongen kunne lide dyret og beordrede, at det skulle fanges levende. Uheldigvis for kongen stak hjorten af og røg ned fra en klippe og brækkede nakken. På tysk betyder Reh-fall Hjortefald. Navnet Reval er ifølge legenden udledt af Reh-fall.
Et af forsvarstårnene i bymuren, som går omkring Tallinns gamle by, hedder Kiek in de Kök (Plattysk for Et kig ind i køkkenet). På væggen til dette tårn er der en skulptur, som skildrer denne hjortejagt på Toompea (Domberg).
Hjortefald-teorien bestrides af mange historikere, som mener, at Reval kommer fra det gamle estiske amt Revalia. I tillæg er der flere nedskrivelser af navnet Reval flere år, før den danske konges første besøg i Estland i 1219.
De første spor efter menneskelig bosættelse som arkæologerne har fundet Tallinn by er omkring 5.000 år gamle. Der er blevet gjort fund af potteskår fra kamkeramiske kultur fra omkring år 3000 f.v.t., og keramik fra enkeltgravskultur omkring 2500 f.v.t..Omkring år 1050 blev den første fæstning på Toompea-bakken i det nuværende Tallinn.I 1154 var Tallinn angivet på et verdenskort, som blev tegnet af den arabiske kartograf al-Idrisi på ordre fra kongen Roger 2. af Sicilien.
Som en vigtig havn for handel mellem Rusland og Skandinavien blev Tallinn central i ekspansionsplanerne for Den tyske Orden og Danmark under De nordlige korstog i begyndelsen af 1200-tallet, hvor kristendommen blev påtvunget lokalbefolkningen.
Efter at have samlet en meget stor hær drog kong Valdemar 2. af Danmark mod Estland med 1500 langskibe i et korstog mod det, danskerne så som de hedenske estlændere. Flåden nåede Estlands nordlige provins Revele i begyndelsen af juni 1219. Med i flåden var ud over kongen ærkebiskop Anders Sunesen og biskop Theoderik af Estland. I hæren var også flere af kongens vasaller, tyskere under grev Albert og sorbere under Vitslav 1. af Rügen.
Korsfarerne slog sig ned ved Lyndanisse (dagens Tallinn) og begyndte at opføre en borg, Castrum Danorum, som senere på estisk blev til Tallinn, danskerborgen. Under bygningen af borgen kom flere estiske forhandlere på besøg for at trække tiden ud, mens de selv samlede deres hær.
Om aftenen den 15. juni 1219 angreb esterne danskerne og deres allierede fra fem retninger. Dette angreb er i dag kendt som slaget ved Lyndanisse. Biskop Theoderik blev dræbt af esterne, som troede, de havde dræbt kongen. Alt tydede på et katastrofalt nederlag for korsfarerne. Imidlertid blev sorberne ikke opdaget af den estiske angrebsstyrke. Vitslav gennemførte et hurtigt modangreb, som standsede den estiske fremrykning. Dette gav de øvrige korsfarere tid til at samle sig og omgruppere, hvorefter de i fællesskab formåede at drive den estiske hær på flugt. Tallinn og store dele af dagens Estland blev efter dette underlagt Danmark.
Ifølge sagnet knælede ærkebiskop Anders Sunesen i bøn på en bakketop under slaget. Da han rakte armene mod himlen, rykkede danskerne frem, og da han sænkede armene på grund af træthed, så trak danskerne sig tilbage. Hjælpere kom til for at støtte den gamle ærkebiskops arme. Da kampen var på sit mest intense stadium, sendte Gud hjælp. Tegnet var et rødt flag med et hvidt kors, som faldt ned fra himlen. Dette opmuntrede de danske soldater yderligere, og de fik en stor sejr. Kong Valdemar bekendtgjorde, at det korsflag, som gav danskerne sejren, herefter skulle være det danske flag, i dag kendt som Dannebrog.
I 1200-tallet tillod den danske konge, at bystyret i Reval (som byen den gang hed) måtte benytte hans personlige våbenskjold, tre blå løver med kroner på gylden baggrund.
Tysk var det officielle sprog og i byen var det tyske sprog det mest anvendte. Estisk kultur blev stadig bevaret, men dog fortrinsvis af bønder uden for bymurene. Fra 1285 var byen medlem af Hanseforbundet, en handelsorganisation med udspring i den tyske by Lübeck i 1200-tallet.
I 1343 var der et oprør mod kirken, og danskerne solgte Tallinn sammen med deres andre fastlandsbesiddelser i Nordestland til Den tyske Orden. Dette indledte en langvarig tysk dominans.
Efter den livlandske krig mellem Rusland, Polen og Sverige kapitulerede Tallinn til Sverige i 1561. Byen forblev svensk i 200 år. Den svenske periode omtales af estlændere som ”den gode, gamle svenskertid”.
De svenske tropper, der var stationerede i Tallinn, kapitulerede under Den Store Nordiske Krig og overgav byen til Rusland under freden i Nystad 30. august 1721. Mens svenskerne havde forsøgt at begrænse tyskernes indflydelse, så genoprettede den russiske zar Peter 1. alle deres rettigheder.
24. februar 1918 blev uafhængighedserklæringen proklameret i Tallinn, og byen blev hovedstad i den uafhængige stat Estland. Det gamle våbenskjold fra Valdemar 2.'s tid blev indført som statens nationalsymbol. Under sovjettiden blev symbolet imidlertid forbudt, og det blev først genindført igen da landet opnåede selvstændighed fra det daværende Sovjetunionen i 1991. Uafhængighedserklæringen blev efterfulgt af en tysk okkupation og en befrielseskrig mod Rusland. 2. februar 1920 indgik Estland en fredsaftale med Rusland (Sovjetunionen) i Tartu, hvor Rusland for altid lovede at anerkende Estlands uafhængighed.
Dette var en tid hvor landet var besat. Under 2. verdenskrig blev Estland først besat af Sovjetunionen i 1940-41, derefter af Tyskland 1941-44, hvorefter igen at blive besat af Sovjetunionen i 1944. Estland blev efter krigens afslutning annekteret af Sovjetunionen, og Tallinn blev hovedstaden i den estiske socialistiske sovjetrepublik.
Estland har siden 1869 arrangeret nationale sangfestivaler. Her kombineres mange af de estiske sang- og musiktraditioner med nationale sange. Sangfestivalen har gennem sin 130-årige historie fungeret som estisk, national opposition mod zarherredømmet og sovjetstyret, fejret estisk selvstændighed (1920-1940 og 1991-) og har været en arena for estisk nationalisme og sangtraditioner.
Den estiske løsrivelsesproces fra Sovjetunionen kaldes Den syngende revolution, og den første protestperiode blev blandt andet udløst af Tjernobylulykken og sovjetiske planer om massiv udnyttelse af de estiske gylleforekomster. Glasnost gjorde det muligt at gennemføre en fjernsynsserie, som åbnede øjnene på folk og skabte en bevidsthed om, hvad sovjetisk styre havde betydet i form af rovdrift og forurening. Der opstod ønske om at få kontrol over egne ressourcer.
Den syngende revolution startede i forbindelse med natsangfestivalen i Tallinn sommeren 1988, hvor sovjetpatriotiske sange i løbet af natten blev byttet ud med forbudte sange med nationalt indhold. I september samme år blev en ny sangfestival arrangeret. I 1990 sang 30.000 korsangere for 450.000 tilhørere i parken Lauluväljak.
Foruden dansk og tysk præg, så er det i dagens Tallinn også muligt at se spor af både den svenske og russisk indflydelse. Den tidligere russiske indflydelse ses blandt andet af Alexander Nevskij-katedralen, der er bygget af en russisk zar til minde om en person, som af Estland opfattes som en undertrykker.
I dag udgør Tallinn et dynamisk vækstcenter i Østersøregionen, og byen har på mange måder haft succes efter omvæltningerne, som fulgte Sovjetunionens fald.
Tallinn styres efter en parlamentarisk styringsmodel. Dette indebærer, at et byråd (byregering) er ansvarlig overfor bystyret, på samme måde som en regering er ansvarlig over for nationalforsamlingen.
Bystyret er Tallinns øverste organ og vælges af byens stemmeberettigede befolkning for fire år. Bystyret ledes af en borgmester. I 2005 blev Toomas Vitsut valgt for de efterfølgende 4 år, det vil sige frem til 2009. Bystyret består af 63 bystyremedlemmer.
Byrådet er Tallinns regering og består af syv personer, byrådslederen og seks byrådsmedlemmer.
Tallinn er inddelt i otte administrative bydele (estisk: linnaosad, ental: linnaosa).
Mustamäe i vest i byen er et højhusområde, hovedsagelig bygget i sovjettiden. Byens tekniske højskole og en fremvoksende teknologipark ligger i bydelen.
Pirita helt i øst er et fritids- og villaområde. Her ligger byens gæstehavn, den største badestrand, den botaniske have og flere parker. Floden Pirita jõgi, som er den største i området, går gennem denne bydel.
Tallinn ligger på sydsiden af Den Finske Bugt i det nordlige, centrale Estland.
Tallinns største indsø er Ülemistesøen (9,6 km²) og er byens største drikkevandskilde. Harkusøen er Tallins næststørste indsø og er på 1,6 km².
Tallinns højeste punkt er 64 moh og ligger i Nõmme i den sydvestlige del af byen.
Vinteren er våd og med moderate temperaturer. Nordisk klima om sommeren, gennemsnitligt med en dagtemperatur på 15-20°C. Moderate nedbørsmængder gennem hele året, men en smule højere om foråret og om sommeren.
I tillæg til at være landets største havn og hovedstad, så har Tallinn også haft en positiv udvikling indenfor informationsteknologibranchen (IT). 13. december 2005 karakteriserer den amerikanske avis The New York Times Estland og Tallinn som "et slags Silicon Valley i Baltikum". Skype er en af de mest kendte it-virksomheder, som holder til i byen. Mange af byens it-virksomheder ligger i det tidligere sovjetiske Institut for kybernetik, et institut som har fået meget af æren for Estlands fremgang indenfor it.
Andre vigtige erhvervsveje i Tallinn er tekstil- og madindustri, samt service- og den offentlige sektor.
Som følge af den sovjetiske besættelse efter anden verdenskrig og en bevidst russisk koloniseringspolitik udgør russere i dag en meget stor andel af byens befolkning.
Ifølge Eurostat, EU's statistikbureau er Tallinn en af de hovedstæder i unionen, som har den største andel af ikke-EU-borgere bosat. Kun nærliggende Riga har så stor en andel ikke-nationale indbyggere. 27,8 % af indbyggerne kommer fra lande udenfor EU, dette skyldes hovedsagelig immigration fra andre sovjetrepublikker under den sovjetiske periode (1944-1991). Mange af disse immigranter og deres efterkommere har ikke estisk statsborgerskab.
Ifølge Estlands officielle statistikbureau udgør estlændere 53,7 % af Tallinns befolkning i 2006, mens etniske russere udgør 36,5 %.
Toompea (Domberg) var tidligere stedet, hvor Estlands centralmyndigheder havde deres sæde. Først holdt biskopperne til her, derefter Den tyske Orden, derefter det baltisk-tyske adelskab. Den estiske regering holder i dag til her sammen med mange ambassader.
Den russisk-ortodokse Alexander Nevskij-katedralen. Katedralen blev bygget i perioden 1894-1900, da russificeringsbestræbelserne var på deres højeste, og er opkaldt efter en russisk storfyrste, som vandt over svenskerne i et slag ved floden Neva i 1240. Under kuplens kors er den islamske halvmåne, et symbol på det ortodokse Ruslands sejr over det islamiske Tyrkiet i 1878.
Den lutherske katedral Toomkirik. Katedralen er Estlands lutherske hovedkirke og er byens ældste kirke, sandsynligvis påbegyndt af danskerne i 1219. Omtalt for første gang i 1233 i forbindelse med et klageskrift fra præsterne til paven i Rom over de blodige sammenstød mellem den danske konges mænd og Den tyske Orden.
Toompea loss (Dombergets Slott). Slottet er bygget på resterne af en fæstning anlagt af estiske stammer i begyndelsen af 900-tallet, og 20. august 1991 udråber Estland sin selvstændighed her. Nu sæde for det estiske parlament.
Tallinns gamleby var tidligere en hansestad og var center for regionens handel i middelalderen, hvor det oplevede en storhedstid. På trods af at gamlebyen op gennem tiderne er blevet angrebet, plyndret, raseret og bombet, anses den som en af de bedst bevarede gamlebyer i Europa. Gamlebyen blev sat på UNESCO's verdensarvliste i 1999. Myndighederne har sat gang i et omfattende restaureringsarbejde efter flere år med manglende vedligehold.
Rådhuspladsen (estisk: Raekoja plats) med verdens ældste fungerende apotek fra 1422.
Rådhuset (estisk: Raekoda). Tallinns rådhus er det eneste uberørte rådhus i gotisk stil i hele Nordeuropa. Bygget i 1404 og fejrede i 2004 600 år.
Olavskirken (estisk: Oleviste kirik). Kirken er opkaldt efter kong Olav den Hellige. Fra 1549 til 1625 var den verdens højeste bygning med sin højde på 159 meter (i dag 124 meter). Den går tilbage til førreformatorisk tid, da Estland var katolsk. Nu er den kirke for metodisterne, men også byens baptister får lov at benytte den til gudstjenester. I 2005 var der katolsk bispevielse dér – den lokale katolske kirke var alt for lille til det store opbud, en bispevielse indebærer.
Bydelen har en stor træhusbebyggelse fra 1800-tallet, hvor et større restaureringsarbejde er sat i gang efter mange års forfald.
Det tidligere sommerslot Kadriorg Slot (tysk: Schloss Katharinental), som Peter den Store fik opført til sin anden hustru Katharina, ligger i Kadriorg. Slottet blev bygget lige efter Store Nordiske Krig af Niccolo Michetti og bruges i dag som præsidentbolig. Estlands Kunstmuseum har opført en bygning i slotsparken fra 2006. Den har en samling af estisk kunst, inklusive værker af kunstnere som Carl Timoleon von Neff, Johann Köler, Eduard Ole, Jaan Koort, Konrad Mägi, Eduard Wiiralt, Henn Roode og Adamson-Eric.
Tallins fjernsynstårn (estisk: Tallinna teletorn) blev bygget i forbindelse med Sommer-OL 1980 og er 312,6 meter højt. Grundstenen blev lagt 30. september 1975, og tårnet blev indviet 11. juli 1980. I tårnets 21. etage er et udsigtsrum, som er åbent for turister, 170 meter over bakkeniveau. På klare dage kan man se helt til Finland.
Tallinn by har et omfattende netværk af offentlig transport, fordelt på bus, sporvogn og trolleybus. Billetpriserne anses som rimelige (7 EEK), og det er en enhedspris uanset afstand. Billetter kan købes på forhånd eller hos chaufføren, det sidstnævnte er dog dyrere.
Tallinn Lufthavn ligger 4 km sydøst for Raekoja plads (Rådhuspladsen). Transport fra lufthavnen til Tallinns centrum kan ske ved brug af enten bus eller taxa. Den nærmeste sporvognsstation, Ülemiste, ligger 1,5 km fra lufthavnen.
I 2007 startede en udvidelse af flypladsen, og arbejdet blev færdiggjort i sommeren 2008. 
Indtil august 2005 var der en helikopterrute med afgang hver time til Helsinki. Ruten blev drevet af Copterline, som reklamerede med, at ruten var den hurtigste hovedstad-til-hovedstad-rute i verden med kun 18 minutters flyvetur. Helikopteren lettede fra Linnahall på udsiden af gamlebyen og ikke fra flypladsen. Den 10. august 2005 styrtede helikopteren ned, efter at være startet fra Tallinn, og alle 14 om bord blev dræbt. Det resulterede i en lukning af ruten frem til 2008, hvor den blev genoptaget med en ny flåde af halikoptere. Allerede i december 2008 blev ruten dog lukket igen, da den ikke var profitabel. den 15. februar 2010 indendste copterline en konkursbegæring, med begrundelsen at det ikke var profitabelt for dem. I 2011 startede Copterline igen at flyve mellem Tallin og Helsinki. I 2016 indsendte Copterline OÜ konkursbegæring og der er ingen planer om at genoptage helikopterflyvning til og fra Talinn.
Tallinn – NarvaTallinn har pendlertogruter fra centralbanestationen (Balti jaam), som stopper blandt andet i følgende byer:
Klooga)Togene er elektriske og drives af togselskabet Elektriraudtee. Togsættene er en blanding af moderniserede, ældre EMU-tog fra sovjettiden og nybyggede togsæt. Den første elektriske togstrækning i Tallinn blev åbnet i 1924 og var på 11,2 km til Pääsküla.
Rutebusser er også tilgængelige til disse byer samt andre destinationer som bl.a. Sankt Petersborg i Rusland og Riga i Letland. Selskabet EVR Ekspress driver nattogsruten til Moskva.
Hovedvejen Via Baltica (del af E 67 fra Helsinki til Prag) forbinder Tallinn med landene sydover (Letland, Litauen, Polen).
Sankt Petersborg (Rusland)Den mest brugte passagerfærgestrækning er ruten til Helsinki, som ligger cirka 80 km nord for Tallinn. Turen tager 1 time og 20 minutter med hydrofoil og 4 timer med konventionel færge.
Estlands handelshøjskoleDet største uddannelsessted for højere uddannelse i Tallinn er Tallinns teknologiske højskole, etableret i 1918 (estisk: Tallinna Tehnikaülikool – TTÜ) med 11.000 studenter.Universitetet i Tallinn (estisk: Tallinna Ülikool) med rødder tilbage til 1919, er et af de største uddannelsessteder for højere uddannelse i Estland med sine omkring 7.700 studerende.
1346 – Danmark solgte Tallinn sammen med sine andre fastlandsbesiddelser i Nordestland til Den tyske Orden.
1561 – Efter den livlandske krig mellem Rusland, Polen og Sverige kapitulerer Tallinn til Sverige
1721 – De svenske tropper stationeret i Tallinn kapitulerede under Den Store Nordiske Krig og overgav byen til Rusland
1918 – 24. februar blev uafhængighedserklæringen proklameret i Tallinn og byen blev hovedstad i den uafhængige stat Estland
1924 – Den første elektriske togstrækning i Tallinn blev åbnet og var på 11,2 km til Pääsküla.
1991 – 20. august udråber Estland sig som selvstændig stat i slottet på Domfjellet (Toompea loss)
BøgerSulev Maèvali: Historical and architectural monuments in Tallinn. ASIN B0007AUR60 (engelsk)
Dmitri Bruns: Tallinn: Architectural landmarks, places of interest. ASIN B0006E6P9K (engelsk)
Karl Helemäe: Tallinn, Olympic Regatta city. ASIN B0006E5Y24 (engelsk)RejseguiderPeter Kyhn, Aschehoug: Turen går til Estland, Latvia og Litauen. ISBN 82-03-22941-7 (norsk)

For alternative betydninger, se Tchad (flertydig). (Se også artikler, som begynder med Tchad)Tchad (fransk: Tchad; arabisk: تشاد, Tšād), officielt Republikken Tchad (fransk: République du Tchad; arabisk: جمهوريّة تشاد, Jumhūriyya Tšād), er en indlandsstat i Centralafrika. Landet grænser op til Libyen mod nord, Sudan mod øst, Centralafrikanske Republik mod syd, Cameroun og Nigeria mod sydvest, og Niger mod vest. Den nordlige del af Tchad ligger i Sahara-ørkenen. Tchad inddeles i tre større geografiske regioner: en ørkenzone i nord, et tørt sahelbælte i midten og en mere frugtbar savanne mod syd. Landet er opkaldt efter Tchad-søen, som er det største vådområde i Tchad og det næststørste i Afrika. Tchads højeste bjerg er Emi Koussi i Sahara, og den største by er hovedstaden N'Djamena. Tchad er beboet af over 200 forskellige etniske og sproglige grupper. De officielle sprog er fransk og arabisk og islam er den mest udbredte religion i landet.
I begyndelsen af det syvende årtusind f.Kr. flyttede store grupper af mennesker ind i Tchad-sænkningen. I slutningen af det første årtusind f.Kr. kom og faldt en række stater og imperier i Tchads sahelbælte, hvor alle fokuserede på kontrol over de transsahariske handelsruter, som passerede gennem regionen. Frankrig erobrede området i 1920 og indlemmede det som en del af Fransk Ækvatorialafrika. Under ledelse af François Tombalbaye blev Tchad selvstændig i 1960, men hans politik vakte misfornøjelse i den muslimske norddel af landet, hvilket kulminerede i udbruddet af en langvarig borgerkrig i 1965. I 1979 erobrede oprørerne hovedstaden og gjorde en ende på hegemoniet fra syd. Rebellernes ledere kom imidlertid i indbyrdes strid indtil Hissène Habré besejrede sine rivaler. Han blev styrtet i 1990 af sin general Idriss Déby. I de senere år har Darfur-konflikten spredt sig over grænsen fra Sudan og destabiliseret landet.
Der er mange aktive politiske partier i Tchad, men magten ligger fast i hænderne på præsident Déby og hans parti Mouvement patriotique du Salut. Tchad er fortsat ramt af politisk motiveret vold og stadige forsøg på statskup. Det er et af de fattigste og mest korrupte lande i Afrika. De fleste tchadere lever i fattigdom og driver landbrug og husdyrhold til eget brug. Den traditionelle bomuldsindustri var landets fremmeste kilde til eksportindtægter frem til 2003, da råolie tog over.
Tchad er med sine 1.284.000 km², verdens 21. største land og det femtestørste i Afrika. Landet har ingen kyst mod havet og har fire klimazoner: Store tørre sletter midt i landet, ørken i nord, et tørt bjergområde i nordvest og et tropisk lavland i syd. Den lavtliggende Tchad-sø er Afrikas næststørste sø og ligger vest i landet. Til sammenligning er Tchad lidt mindre end Peru, og lidt større end Sydafrika. Tchad ligger i det nordlige Centralafrika, mellem 8. og 24. breddegrad nord og 14. og 24. længdegrad øst. 
Tchad grænser op til Libyen mod nord, Sudan mod øst, Niger, Nigeria og Cameroun mod vest og Den centralafrikanske republik mod syd. Blandt de fem største byer er landets hovedstad, N'Djamena med 704.200 indbyggere, som er 1.600 km fra nærmeste havn, Moundou med 136.900, Sarh med 100.100, Abéché med 72.500 og Kélo med 41.500. På grund af denne afstand til havet, og at landet i stor grad har ørkenklima, bliver det nogle gange refereret til som Afrikas døde hjerte.
Som en arv fra kolonitiden sammenfalder Tchads grænser ikke helt med det, som kunne have været naturlige grænser. Den dominerende geologiske struktur i landet er en større sænkning som afgrænses af bjergkæder som Tibesti mod nord, Ennedi-bjergene mod nordøst, Ouaddaï-højderne mod øst og Mandara-bjergene mod sydvest. Landet er opkaldt efter Tchad-søen, som er resterne af en gigantisk sø, som for 7000 år siden dækkede et areal på 330.000 km² af Tchad-sænkningen.Selv om søen nu kun er på 17.806 km², og overfladearealet gennemgår større variationer med årstiderne, er indsøen Afrikas næststørste vådmarksområde. Emi Koussi, en inaktiv vulkan i Tibesti, er med sine 3.414 meter over havet det højeste punkt i Tchad og i Sahara.
Den intertropiske konvergenszone, passerer hvert år Tchad fra syd til nord. Dette fører en regnperiode med sig, som varer fra maj til oktober mod syd, og fra juni til september i den nordlige del af landet. Variationer i lokal nedbør gør, at der dannes tre større geografiske zoner. Sahara dækker den nordlige tredjedel af landet. Den årlige nedbørmængde, der er under 50 millimeter, og Borkou er det tørreste område i Sahara. Vegetationen i området er lille. Kun spredte klynger med palmer overlever, de eneste syd for Krebsens vendekreds. Sahara går over i et sahel-bælte i den centrale del af Tchad, hvor nedbøren varierer fra 300 til 600 mm pr. år.
Syd i sahelbæltet er der stepper med tornebuske, for det meste akacier, og sahelbæltet går gradvis over i en savanne i den sydlige del af landet. Årlig nedbørsmængde i denne del af landet er over 900 mm årlig. Det høje græs og de udstrakte sumpområder i området er gunstige for fugle, reptiler og store pattedyr. De største floder i Tchad, Chari, Logone og deres bifloder, flyder gennem savannen fra sydøst og ind i Tchad-søen.
Ifølge estimater fra 2005 havde Tchad en befolkning på 9.826.419, hvoraf 25,8% boede i urbane områder og 74,8% i landsbyer. Den forventede levealder er 47,2 år., og befolkningen er derfor ung; anslået 47,3% er under 15 år. Fødselsraten er estimeret til 42,35 fødsler pr. 1000 personer, dødeligheden er 16,69. Børnedødeligheden (børn op til 5 år) er 208 pr. 1000 og Tchad har dermed verdens 6. højeste børnedødelighed.Tchads befolkning er ujævnt fordelt geografisk. Befolkningstætheden er 0,1 indbyggere pr. km² i Borkou-Ennedi-Tibesti-regionen i Sahara, mens den er 52,4 indbyggere pr. km² i Logone Occidental-regionen. I hovedstaden er den endda højere. Omkring halvdelen af landets indbyggere bor i den sydligste femtedel af landet, som dermed er den tættest befolkede del af landet. Bylivet er næsten begrænset til hovedstaden, hvor befolkningen for det meste ernærer sig gennem handel. 
Andre store byer i landet er Doba, Moundou, Sarh og Abéché, som er mindre urbaniserede, men som vokser hurtigt og slutter sig til hovedstaden som afgørende faktorer for videre økonomisk vækst.Siden 2003 er 230.000 mennesker flygtet fra det krigshærgede Darfur i Sudan til det østlige Tchad. Dette og de 172.000 tchadere forflyttet af borgerkrigen i øst, har bidraget til øget spænding blandt befolkningsgrupperne i området.
Polygami er normalt, og 39% af kvinderne i Tchad lever i sådanne forhold. Det er godkendt i henhold til landets love, som automatisk tillader polygami med mindre parterne angiver det som uacceptabelt ved ægteskabsindgåelsen. Selv om vold mod kvinder er forbudt, er vold i hjemmet normalt. Kvindelig omskæring er forbudt, men praksissen er udbredt og dybt rodfæstet i traditioner. 45% af tchadiske kvinder gennemgår indgrebet, de højeste andele finder man blandt arabere, hadjaraiere og ouaddaiere (90% eller mere). Lavere procentandele finder man blandt saraer (38%) og toubouer (2%). 
Kvinder har ikke samme muligheder for uddannelse som mænd, noget som gør det vanskeligt for dem at kunne konkurrere om de relativt få arbejdspladser, som bliver udbudt. Selv om ejendomsret og arveret, som i Tchad er baseret på fransk lovgivning, ikke diskriminerer kvinder, afgør de fleste lokale ledere arvetvister til fordel for mænd, i henhold til traditionel praksis.Tchad har mere end 200 forskellige etniske grupper som skaber forskellige sociale strukturer. Kolonialadministrationen og styremagter i det uafhængige Tchad har forsøgt at skabe et nationalt sammenhold, men for de fleste tchadere bliver den lokale eller regionale tilhørighed den vigtigste udenfor nærmeste familie. Tchads befolkning kan imidlertid klassificeres efter de geografiske områder, hvor de bor. 
I syd bor fastboende folk, som saraerne, Tchads største etniske gruppe, hvis vigtigste tilhørsforhold er deres herkomst. I sahel-bæltet lever fastboende side om side med nomader, som araberne, som er landets næststørste etniske gruppe. Nord er beboet af nomader, for det meste toubouer.
Landets officielle sprog er fransk og arabisk, men der tales over 100 sprog og dialekter. På grund af den indflydelse omrejsende og fastboende arabiske handelsmænd har haft for lokalsamfund i Tchad, har tchadisk arabisk været et Lingua franca.
Ifølge en folketælling fra 1993 var 54% af tchaderne muslimer, 20% katolikker, 14% protestanter, 10% animister og 3% ateister. Ingen af disse religiøse traditioner er monolitiske. Animisme inkluderer en række varianter af dyrkning af forfædre og steder, med højst specifik udøvelse. Islam udøves, til trods for ortodokse trosopfattelser og ceremonier, på en række forskellige måder. 
Kristendommen ankom til Tchad med franskmændene, og som tchadisk islam er den til dels synkretistisk og har antaget dele af førkristne trosopfattelser. Muslimerne er hovedsagelig koncentreret i det nordlige og østlige Tchad, mens animister og kristne først og fremmest holder til i det sydlige Tchad og i Guéra. Landets grundlov sørger for en sekulær stat og garanterer religionsfrihed. Forskellige religioner eksisterer side om side i Tchad uden problemer.Folketællingen giver en væsentlig større procentdel katolikker end hvad den katolske kirke selv regner med (11% i 2005). Andelen har været stigende. Forskellen kan tildels skyldes, at folk som er tiltrukket af kristendommen opgiver sig som katolikker uden at de i kirkelig forstand regnes som det. Den katolske kirkes tyngdepunkt er syd i landet, hvor bispedømmerne med størst befolkningsandel katolikker er Moundou (34%) og Goré (25%).
Under det syvende årtusind f.Kr. var de økologiske forhold i den nordlige halvdel af Tchad gunstige for bosætning, og regionen oplevede en kraftig vækst i befolkningen. Nogle af de vigtigste arkæologiske fundsteder i Afrika findes i Tchad, først og fremmest i Borkou-Ennedi-Tibesti-regionen. Nogle af fundstederne er fra før 2000 f.Kr. Tchad-sænkningen har i over 2000 år været et landbrugssamfund med faste bosættelser. Området blev mødested for forskellige civilisationer, hvor den første af disse var den legendariske Sao, kendt gennem kunstgenstande og mundtlige overleveringer. 
Sao faldt under Kanem-riget, det første og mest langvarige af de riger, der har været i Tchads sahelbælte frem til slutningen af det første årtusinde f.Kr. Både Kanem og dets efterfølgende riger baserede sin magt på kontrol over de transsahariske handelsruter, som passerede gennem området. Disse lande, som var muslimske, søgte aldrig at udøve sin magt over de sydlige områder, med undtagelse af togter efter slaver. I middelalderen var Tchad et mødested for muslimske handelsfolk og mange subsahariske stammer.
Frankrig invaderede Tchad i 1891, og udvidelsen af den franske kolonimagt førte til at Territoire Militaire des Pays et Protectorats du Tchad blev dannet i 1900. I 1920 havde Frankrig sikret sig fuld kontrol over det område, som blev kolonien. Det franske styre i Tchad var kendetegnet af en politik, som var fraværende i forhold til forening af området, og af langsom modernisering. 
Franskmændene så primært Tchad som en mindre vigtig kilde til ufaglærte arbejdere og ubearbejdet bomuld. Frankrig indførte storskala bomuldsproduktion i 1929. Kolonialadministrationen i Tchad var kritisk underbemandet, og måtte belave sig på brug af mindre attraktive arbejdere fra den franske statsadministration. Den franske tilstedeværelse var minimal i den nordlige og østlige del af kolonien, kun i syd blev der udøvet et effektivt styre, en negligering, som ramte uddannelsessystemet.
Efter 2. verdenskrig gav Frankrig Tchad status som territoire d'outre mer, og dets indbyggere fik ret til at vælge repræsentanter til Frankrigs nationalforsamling og en tchadisk nationalforsamling. Det største politiske parti var Parti Progressiste Tchadien (PPT), med base i den sydlige del af kolonien. 
Tchad opnåede selvstændighed 11. august 1960 med PPT's leder François Tombalbaye som landets første præsident.
To år senere forbød Tombalbaye oppositionspartier og dannede en etpartistat. Tombalbayes autokratiske styre førte til øget spænding mellem forskellige etniske grupper, hvilket kulminerede i 1965 da landet blev kastet ud i borgerkrig. Tombalaye blev styrtet og dræbt i 1975, men oprøret fortsatte. I 1979 erobrede oprørerne hovedstaden, og centralstyret i landet kollapsede. 
Væbnede grupper, hvoraf mange fra den nordlige del af landet, kæmpede om magten. Opløsningen i Tchads styre førte til at Frankrigs stilling i landet kollapsede. Libyen invaderede Tchad for at fylde det magtvakuum, der var opstået, og blev involveret i borgerkrigen. Invasionen endte katastrofalt for Libyen i 1987, da den franskstøttede præsident Hissène Habré, med et forenet Tchad i ryggen, drev Libyens hær ud af Tchad.Habré konsoliderede sit diktatur gennem et magtsystem baseret på korruption og vold, og anslået 40.000 mennesker blev dræbt under hans styre. Præsidenten favoriserede sin egen etniske gruppe dazaerne, og diskriminerede zaghawaerne, som var hans tidligere allierede. I 1990 blev han styrtet af sin general Idriss Déby.Déby forsøgte at forsone oprørsgrupper, og genindførte flerpartisystemet. Befolkningen godkendte en ny forfatning ved en folkeafstemning i 1996 og samme år vandt Déby med lethed et præsidentvalg med flere kandidater. Fem år senere blev han genvalgt for en ny periode på fem år. I 2003 begyndte Tchad olieudvinding med håb om at landet endeligt skulle kunne opnå fred og velstand. I stedet førte øgede interne modsætninger til udbruddet af en ny borgerkrig. 
Déby gennemførte en ensidig ændring af grundloven for at afskaffe begrænsningen på maksimalt to mandatperioder, hvilket førte til uro blandt de oppositionspartierne og samfundet i øvrigt. I 2006 blev Déby genvalgt i en tredje periode ved et valg, som blev boykottet af oppositionen. Etnisk motiveret vold er de seneste år øget i det østlige Tchad, og FN's Flygtningehøjkommissariat har udtrykt bekymring for, at et folkedrab som det i Darfur kan bryde ud i Tchad.I 2006 og 2008 forsøgte oprørere at erobre hovedstaden, men forsøget mislykkedes begge gange.
Tchads grundlov giver den udøvende magt en stærk stilling, ledet af en præsident, som dominerer det politiske system. Præsidenten har myndighed til at udnævne premierminister og regering, og har en betydelig indflydelse på udnævnelser af dommere, generaler, provinsembedsmænd og ledere af statskontrollerede selskaber. Ved tilfælde af alvorlige og umiddelbare trusler kan præsidenten, i samråd med nationalforsamlingen, erklære undtagelsestilstand. Præsidenten bliver valgt af folket gennem direkte valg for en femårig mandatperiode. I 2005 blev den grundlovsbestemte begrænsning på maksimalt to mandatperioder ophævet.
De fleste af Débys nøglelrådgivere er fra den etniske gruppe zaghawa, men personer fra den sydlige del af landet og fra oppositionen er også repræsenterede i regeringen. Korruption er udbredt på alle niveauer i samfundet. Transparency Internationals korruptionsindeks for 2005 udpegede Tchad som verdens mest korrupte land, med en marginal forbedring i de følgende år. I 2007 havde landet ifølge indekset en score på 1,8 på en skala fra en til ti (hvor ti er mindst korrupt). Kun Tonga, Usbekistan, Haiti, Irak, Myanmar og Somalia havde en lavere score. Kritikere af præsident Déby har beskyldt ham for diskrimination og favorisering af personer med samme etniske baggrund.Tchads retssystem er baseret på det franske retssystem, med tchadisk sædvaneret der hvor den ikke forstyrrer almen orden eller kommer i konflikt med grundlovens bestemmelser. Til trods for grundlovens garanti for et uafhængigt retssystem udnævnes indehaverne af de fleste vigtige poster indenfor retssystemet af præsidenten. Landets højeste retslige instanser, højesteret og forfatningsrådet, har været fungerende siden 2000. Højesteret består af en hoveddommer udnævnt af præsidenten, samt 15 andre medlemmer som udnævnes på livstid af præsidenten og nationalforsamlingen. Forfatningsrådet består af ni dommere, som udnævnes til niårige terminer. Forfatningsrådet er bemyndiget til at gennemgå love, traktater og internationale aftaler før de vedtages.Nationalforsamlingen står for lovgivningen. Den består af 155 medlemmer, som bliver valgt hvert fjerde år. Nationalforsamlingen holder fast to møder om året, og kan holde ekstraordinære møder, når den bliver indkaldt af statsministeren. Medlemmerne vælger hvert andet år en præsident for nationalforsamlingen (må ikke forveksles med landets præsident). Nationalforsamlingens præsident kan underskrive eller afvise nystiftede love inden for 15 dage. Nationalforsamlingen godkender statsministerens regeringsprogram, eller kan tvinge statsministeren til at gå af gennem mistillidsforslag. Dersom nationalforsamlingen forkaster regeringens program to gange på et år kan præsidenten imidlertid opløse forsamlingen og udløse nyvalg. I praksis har præsidenten stor indflydelse på nationalforsamlingen gennem sit parti Mouvement patriotique du Salut (MPS), som har de fleste pladser i nationalforsamlingen.Indtil legaliseringen af oppositionspartier i 1992 var Débys MPS det eneste lovlige parti i Tchad. Siden da har 78 politiske partier været registreret som aktive. I 2005 støttede menneskerettighedsorganisationer og oppositionspartier en boykot af folkeafstemningen, som gav Déby ret til at stille til genvalg i en tredje periode, et valg som pågik, mens der blev rapporteret om uregelmæssigheder i stemmeregistreringen og regeringsstyret censur af uafhængige medier. Korrespondenter anså præsidentvalget i 2006 som en ren formalitet, da oppositionen anså valget som en farce og boykottede det.Déby møder væbnet modstand fra grupper, som er dybt splittet af modsætninger lederne imellem, men som er forenede i sit mål om at styrte ham. Disse styrker stormede hovedstaden 13. april 2006, men blev til sidst drevet tilbage. Frankrig er det land, som har størst indflydelse på Tchad, med 1000 soldater i landet. Déby stoler på fransk hjælp for at holde rebellerne tilbage, og Frankrig bidrager med logistik og efterretning til den tchadiske hær af frygt for at stabiliteten i regionen skal kollapse fuldstændigt. De fransk-tchadiske forbindelser blev imidlertid forringet, da tildelingen af borerettighederne for olie blev tildelt det amerikanske selskab Exxon i 1999.
Tchad er siden februar 2008 inddelt i 22 regioner. Dette system blev indført i 2003 som et led i en decentraliseringsproces, da regeringen afskaffede de tidligere 14 præfekturer. Hver region bliver ledet af en guvernør udnævnt af præsidenten. Inden for regionerne er der 61 departementer, som bliver administreret af præfekter. Departementerne er tilsammen inddelt i 200 underpræfekturer, som igen er sat sammen af 446 kantoner. Det er planlagt at erstatte kantonerne med communautés rurales, men det juridiske og planmæssige rammeværk er endnu ikke på plads.Decentraliseret styre er grundlovsbestemt, så lokalbefolkningen kan spille en aktiv rolle i sin egen udvikling. Hver administrativt niveau under staten skal styres af lokale, folkevalgte forsamlinger. Indtil nu har der ikke været gennemført lokalvalg i Tchad, og kommunevalgene, som var planlagt gennemført i 2005 er stadigt udsat.Regionerne er:
De Forenede Nationer og Human Development Index rangerer Tchad som det femtefattigste land i verden, med 80% af befolkningen under fattigdomsgrænsen. BNP (KKP) pr. indbygger var i 2005 beregnet til 1500 US$. Tchad er medlem af Centralbanken for de centralafrikanske stater (BEAC) og Den centralafrikanske økonomiske og monetære union (CEMAC).Landets valuta er CFA franc, som også bliver benyttet af andre vest- og centralafrikanske lande. År med borgerkrig har skræmt de fleste udenlandske investorer væk og dem som forlod landet i perioden 1979 til 1982 er først for nylig begyndt at genvinde tillid til landets fremtid. Siden 2000 er der blevet foretaget større udenlandske investeringer i oliesektoren, noget, som har givet store forhåbninger til landets økonomiske vækstmuligheder.
Over 80% af Tchads befolkning er afhængig af landbrug og opdræt af kreaturer for at overleve. Fordelingen af plante- og kvægavl afhænger af det lokale klima. De mest frugtbare områder ligger i de sydligste 10% af landet, hvor der dyrkes store mængder durra og hirse. I sahel-bæltet er det kun de mere hårdføre varianter af hirse, som dyrkes, og da med dårligere udbytte end i syd. Derudover er sahel-bæltet ideelt overdrevsland for kommerciel drift med store flokke kreaturer og for husdyrhold af geder, bighornfår, æsler og heste. Fra de spredte oaser i Sahara får man, om end i mindre mængder, dadler og bælgfrugter.
Før olieindustrien blev udviklet i landet, var bomuldsindustri, og arbejdsmarkedet knyttet til denne sektor, ledende, og stod for anslået 80% af eksportindtægterne. Bomuld er fortsat en af de vigtigste eksportartikler, de eksakte tal er ikke tilgængelige. Rehabiliteringen af Cotontchad, et stort selskab, som er ramt af prisfald for bomuld i verdensmarkedet, har været finansieret af Frankrig, Holland, EU og Verdensbanken (IBRD). Den statsligt ejede del af selskabet forventes at blive privatiseret.ExxonMobil er leder af et konsortium, der også inkluderer Chevron og Petronas, som har investeret 3,7 milliarder dollar i udvindingen af formodentligt opmod en milliard tønder olie i den sydlige del af landet. Olieproduktionen startede i 2003 med færdiggørelsen af en olierørledning, delfinansieret af Verdensbanken, med forbindelse fra oliefelterne syd i landet til terminaler langs Camerouns atlanterhavskyst. Som en betingelse for sin bistand krævede verdensbanken at 80% af indtægterne fra olieudvindingen skulle bruges på udviklingsprojekter. Låneprogrammet blev suspenderet i januar 2006, da den tchadiske regering besluttede at reducere denne andel. 14. juli 2006 undertegnede Verdensbanken og Tchad en erklæring, hvor Tchads regering forpligter sig til at øremærke 70% af sit forbrug på programmer for fattigdomsbekæmpelse.
Borgerkrigen lammede udviklingen af transportinfrastrukturen i landet. I 1987 havde Tchad kun 30 km asfalterede veje. Senere projekter har dog forbedret vejnettet så det omfattede 550 km i 2004. Vejnetværket har imidlertid fortsat begrænsninger, og vejene er fortsat ubrugelige flere måneder om året. Fordi landet ikke har eget jernbanenet til havet er Tchad meget afhængig af Camerouns jernbane til Atlanterhavet, for eksport og import af varer til og fra havnen i Douala. N'Djamena har en international lufthavn med direkte ruter til Paris og flere afrikanske byer. 
Landets telekommunikation, med det statslige SotelTchad som udbyder af fasttelefoni, er ikke særligt udviklet og meget dyrt. Der er kun 14.000 fastnet telefonlinjer i Tchad, hvilket giver landet en af de laveste tætheder for telefoner i verden. Tchads energisektor har lidt af mange års dårlig ledelse af det statslige vand- og energiselskab (STEE), som sørger for strøm til 15% af hovedstadens indbyggere, og som kun forsyner 1,5% af landets indbyggere med elektricitet. De fleste tchadere brænder biomasse som ved og gødsel for at producere energi. Byerne i Tchad står overfor store udfordringer når det gælder kommunal infrastruktur. Kun 48% af indbyggerne i byerne har tilgang til drikkevand, og kun 2% har tilgang til grundlæggende sanitære forhold.Landets tv-seere er begrænset til N'Djamena. Den eneste tv-station er det statsejede TeleTchad. Radio har større rækkevidde, og der eksisterer 13 private radiostationer. Aviser er begrænset i mængde og udbredelse, og oplagstallene er små på grund af transportomkostningerne, og en stor procentdel analfabeter og endelig også pga indbyggernes begrænsede købekraft. Tchads grundlov forsvarer ytringsfrihed, men landets regering har jævnlig begrænset denne rettighed, og i slutningen af 2006 blev der indført et system for forhåndscensur af medierne.
I 2006 gik hovedparten af landets eksport til nabolandene Cameroun og Nigeria og Frankrig, Tyskland og Portugal. Indtil produktionen af råolie begyndte i 2003, spillede bomuld den dominerende rolle, og stod for 40% af den totale eksport i 1999. Den anden hovedeksport er dyr: kvæg, får, geder og blandt ikke-muslimer: svin, som sælges til nabolandene. I 2006 importerede landet hovedsageligt varer fra USA, Kina og Sydkorea, som primært bestod af maskiner og køretøjer, mad og tekstiler.
Uddannelsessektoren i Tchad møder betydelige udfordringer på grund af befolkningsspredningen og også til en vis grad på grund af forældres modvilje mod at sende deres børn i skole. Til trods for at skolegang er obligatorisk, fortsætter blot 68% af drengene efter de første få år, og over halvdelen af befolkningen er analfabeter. Højere uddannelse findes på Universitetet i N'Djamena.
På grund af sin store mangfoldighed af folk og sprog har Tchad en rig kulturarv. Den tchadiske regering har aktivt fremmet tchadisk kultur og nationale traditioner gennem åbningen af Tchads nationale museum og Tchadisk kulturcenter. Seks nationale helligdage fejres gennem året, og de bevægelige helligdage inkluderer den kristne helligdag anden påskedag og de muslimske helligdage Eid ul-Fitr, Eid ul-Adha og Milad al-Nabi.
Når det gælder musik, så spiller tchadere musikinstrumenter som kinde, som er en slags bueharpe, kakaki, som er et langt horn af metal og hu hu, et strengeinstrument som bruger flaskegræskar som højttalere. Andre musikinstrumenter og kombinationer af dem er mere knyttet til bestemte etniske grupper. Saraerne foretrækker fløjter, balafoner, harper og kodjo-trommer, og kanembuerne kombinerer lydene fra trommer med lyder fra fløjtelignende instrumenter.Musikgruppen Chari Jazz blev dannet i 1964 og var starten for moderne musiks indtræden i Tchad. Senere har mere kendte grupper, som African Melody og International Challal forsøgt at kombinere det moderne med det traditionelle. Populære grupper som Tibesti har videreført sin kulturelle arv ved at bygge sin musik på sai, en traditionel type musik fra det sydlige Tchad. 
Tchadere har normalt ikke værdsat moderne musik, men i 1990'erne førte øget interesse til udvikling og produktion af Cd'er og musikkassetter med tchadiske artister. Piratkopiering og manglende ophavsretslig beskyttelse for artisterne udgør problemer for en videre udvikling af musikindustrien i Tchad.
Som for andre lande i sahel-regionen har litteraturen i Tchad lidt under en økonomi, politik og en åndelig tørke, som har påvirket dets mest kendte forfattere. Tchadiske forfattere har været tvunget til at skrive fra eksil eller som udvandrede, og deres litteratur har været domineret af tematik omkring historie og politisk undertrykkelse. Siden 1962 har 20 forfattere skrevet omkring 60 skønlitterære værker. Blandt de internationalt mest kendte forfattere er Joseph Brahim Seïd, Baba Moustapha, Antoine Bangui og Koulsy Lamko. 
I 2003 publicerede Tchads eneste litteraturkritiker, Ahmat Taboye, sin Anthologie de la littérature tchadienne for at sprede kundskab om Tchads litteratur internationalt og blandt ungdommen, og for at rette søgelyset mod landets mangel på bogforlag og markedsføring.
Udviklingen af tchadisk filmindustri har lidt under borgerkrigens ødelæggelser og af manglen på biografer, som der kun findes én af i hele landet. Den første tchadiske spillefilm, realityshowet Bye Bye Africa, blev produceret i 1999 af Mahamat Saleh Haroun. Hans næste film var den kritikerroste Abouna, og hans Daratt vandt juryens specialpris ved den 63. filmfestival i Venedig. Issa Serge Coelo har regisseret de to andre film fra Tchad, Daresalam og DP75: Tartina City.
Tchads mest populære sport er fodbold. Tchads landshold får stor opmærksomhed i internationale turneringer, og tchadiske fodboldspillere har spillet for franske hold. Basketball og fribrydning har også stor udbredelse i landet, det sidstnævnte i en form hvor bryderne er iklædt traditionelle dyrehoveder og er tildækket med støv.
Den vigtigste ernæringskilde i Tchad er hirse. Der laves boller af det, som dyppes i sauce. I den nordlige del af landet er dette kendt som alysh, i syd som biya. Fisk er populært, og bliver normalt behandlet og solgt som salanga (soltørret og lettere røget alestes eller hyrocynus) eller som banda (større røget fisk). Carcaje er en populær, sød drik, som bliver udvundet fra hibiscusblade. Alkoholholdige drikke er nærmest fraværende i nord, men populært i syd, hvor folk drikker hirseøl kendt som billi-billi, når det bliver brygget på rød hirse og coshate, når det bliver brygget på hvid hirse.
Open Directory Project – Chad på Curlie (som bygger videre på Open Directory Project)

En telefonkiosk var en bygningstype, der rummede den første egentlige mønttelefon. Modsat den senere telefonboks var telefonkiosken betjent af en person, samt der kunne købes kioskvarer. Den kunne samtidig have andre funktioner og være forsynet med reklamer.
De første telefonkiosker i Danmark blev opstillet på befærdede strøg og pladser i København. Den 3. september 1895 tilskrev Københavns Magistrat Aktieselskabet Kjøbenhavns Telefonkiosker, kaldet KTK, at eftersom koncessionsansøgerne havde overdraget deres ret til aktieselskabet kunne man meddele dette "koncession på anlæg og drift af Telefonkiosker på staden Kjøbenhavns Grund." Koncessionen skulle gælde i 15 år, for op til 15 kiosker, og der var åbnet mulighed for plakatopklæbning på en nærmere afgrænset, mindre del af kiosken. Dette aktieselskab eksisterede i princippet helt frem til, KTK-koncernen trådte i likvidation i marts 1980, og selskabets bo derefter blev taget under konkursbehandling af Sø- og Handelsrettens skifteretsafdeling. Fra midten af 1920'erne havde flere af koncernens aktieselskaber haft til huse på Rådhuspladsen, men i september 1971 flyttede man til Enghavecentret i Matthæusgade 50 på Vesterbro.
Arkitekten Fritz Koch blev valgt til at designe kiosken, og i 1896 opstilledes rundt om i byen fire telefonkiosker tegnet af Koch. Senere kom der yderligere syv til. Kioskerne blev fornemme repræsentanter for nationalromantikkens glæde ved håndværksdetaljer. Husene var sekskantede, ni meter høje, med kobbertag og øverst lanterner med urskiver. På træfrisen under taget i ædeltræ ses de 12 stjernetegn, og pavillonen prydes af motiver som vikingeskibe, værktøj, telefonerende herrer etc.
På dette tidspunkt var der kun 4.000 abonnenter på private telefoner i hovedstaden. Telefonkiosken fungerede på den måde, at man gik hen og talte med personen i kiosken (oftest kaldt "kioskdamen", da det var et udpræget kvindejob). Så blev kunden lukket ind og betalte kioskdamen. Dernæst fik kunden lov til at benytte telefonen, der var monteret indendøre. Da der dengang ikke var mange, der ejede en telefon, blev telefonkiosken også brugt som et slags "sendebud". Hvis man selv havde telefon, kunne man ringe til telefonkiosken og lægge en besked til kioskdamen. Så ville hun sørge for at sende et cykelbud ud med beskeden. Dette kunne fx være et godt ungdomsjob for en frisk dreng/pige. Denne metode til at sende beskeder var noget hurtigere end at sende et brev, men også dyrere.
Indendørs var sekskanten (på ca. seks gange 1,5 meter, dvs. 5,43 m2) delt op i en brugerhalvdel med en smal midtergang, hvorfra to skydedøre førte ind til de to bokse, hvor telefonerne var ophængt og telefonbøger placeret under en hylde, samt en betjeningshalvdel, hvor kioskdamen sad med sin pengekasse, sit lager af aviser, blade, frimærker etc. Fra hende var der to luger til telefonboksene, så hun kunne holde øje med, at alt gik anstændigt til, og hvorigennem hun kunne opkræve og modtage betalingen på 10 øre pr. samtale. Kioskdamerne var dygtige til at holde regnskab med det klik, der indikerede hver ny opringning, som kunden foretog; og senere hen, da telefonapparatet blev forsynet med betalingsautomat, den lyd, det gav, når 10-øren faldt (deraf udtrykket).  Pladsen var trang i boksene, hvorfor mere korpulente kunder næppe kunne røre sig og måtte gå ud af boksen, ja, i ekstreme tilfælde helt ud på gaden, når de skulle have portemonnæen eller tegnebogen op af baglommen.
Telefonkioskerne havde åbent fra kl. 7.00 til 23.00 om sommeren og kl. 8.00 til 22.00 om vinteren.
Den 1. juni 1896 kunne de første fire kiosker på henholdsvis Kongens Nytorv, Gammeltorv, Rådhuspladsen og Nørre Boulevard (nu Nørre Voldgade) åbnes for publikum, efterfulgt af seks andre i Gyldenløvesgade, på Grønningen, Vesterbros Torv, Sølvtorvet, ved Dronning Louises Bro og på Sankt Annæ Plads. I efteråret 1898 suppleredes med endnu en på Lille Triangel.
Koch fik megen ros af samtiden for sine kiosker. De slanke og rigt detaljerede telefonkiosker var endnu mere "tiltalende for Øjet" end tilsvarende bygninger i udenlandske storbyer. Ja, selv Paris kunne ikke være med, skrev tidsskriftet Architekten.Senere kom flere kiosker til. i 1905 døde Koch, og hvervet blev i 1913 overtaget af arkitekt Martin Nielsen (ikke Martin Jensen, som der ofte refereres til på nettet). Martin Nielsen tegnede bl.a. en ny model, som var noget større end den oprindelige model og mere tung i det nybarokke udtryk. Faktisk faldt Nielsens kiosk heller ikke i bystyrets smag. Kommunen krævede, at man opførte nye kiosker magen til de oprindelige, da der på ny i 1929 blev ansøgt om tilladelse til at udvide antallet kiosker. Senere blev de i 1932 afløst af en funkiskiosk tegnet af stadsarkitektens medarbejder Curt Bie. I alt blev der gennem årene opstillet ca. 30 telefonkiosker i København:
Rådhuspladsen (Koch 1896, flyttet til Kultorvet ca 1913). Ny Nielsen opført maj 1913
Nørre Boulevard (=Nørre Voldgade), i midterrabatten ved Frederiksborggade (Koch 1896, findes, flyttet til Æggetorvet på hjørnet af Fiolstræde)
Østerbrogade (Lille Triangel) (Koch 1898, findes, flyttet til Nordjyllands Kunstmuseum 1973, opstillet på Gabels Torv i Aalborg 2010)
På Dyrehavsbakken (Koch, findes, ombygget til iskiosk, flyttet fra Store Kongensgade ved Gernersgade)I dag anvendes ingen af kioskerne i København til deres oprindelige formål. De fleste fungerer som kaffebarer og udskænkningssteder. En enkelt er fredet.
Der findes en aparte lille julefortælling, Lille Jubbers Jul af Finn Gerdes, som foregår i kiosken på Lille Triangel. Første afsnit af historien var at finde den 9. december 1942 i At Tænke Sig i Politiken. En lille forældreløs dreng, Jubber, får lov at bo i den ene boks i kiosken af telefondamen, frk. Møller. Hele historien ender på mystisk vis med at faren er politimanden, som kommer og flirter med frk. Møller; og selveste frk. Møller er moren. Hvordan hun så end har glemt det selv? 
På Frederiksberg fandtes der også kobberbeklædte telefonkiosker i art deco-stil, bl.a. på Frederiksberg Allé (ud for nr. 40) og på Frederiksberg Rådhusplads (Allégade). De er alle forsvundne.I Aarhus var der bl.a. en kiosk på Sankt Pauls Kirkeplads. I 1900 opstilledes en telefonkiosk på Skt. Clemens Torv i Aarhus, men den blev i 1930 flyttet til Tordenskjoldsgade. Den var tegnet af Thorkel Møller. Den blev flyttet til indgangen ved Den Gamle By i 1973. I 2009-2010 blev den flyttet til det nyanlagte 1927-kvarters Telefontorvet, og er med tilkoblingen til Den Gamle Bys egen telefoncentral, Danmarks eneste telefonkiosk der stadigt er i drift.
I Norge har den traditionelle telefonkiosk fået sin egen Facebook-side.  Man kan også "adoptere" en telefonkiosk i ti år.  De "adopterede" kiosker anvendes hyppigt som bogbyttecentraler; i Oslo står der en, hvor Einars vei møder Grenseveien.
Karsten Skytte Jensen, "Telefoniens templer", Nørrebro Lokalhistoriske Forening. Årsskrift 2004.
Gunner Rasmussen, "En Århusbygning, der kom på museum: Århus' ældste telefonkiosk", Århus-Årbog, 1974, s. 119-125.
Originaltegning af Martin Nielsens telefonkiosk fra 1. oktober 1912 http://www.kbharkiv.dk/kildeviser/#!?collection=3&item=2590
Tennessee Valley Authority (TVA) er en statsligt ejet virksomhed i USA, som blev oprettet ved en kongresbeslutning i maj 1933 for at skabe sejlads og kontrol over floden Tennessee River, generere elektricitet og økonomisk udvikling i Tennessee Valley, et område som i særlig grad var ramt af Depressionen  i 1930'erne. TVA var ikke alene tænkt som et elselskab, men også som et regionalt økonomisk udviklingsagentur, der kunne bruge statslige eksperter og elektricitet til hurtigt at modernisere regionens økonomi og samfund. 
TVA's embedsområde dækker det meste af Tennessee, dele af Alabama, Mississippi og Kentucky, samt mindre områder i Georgia, North Carolina og Virginia. Det er en politisk enhed med et område som en stor stat og med nogle statslige bemyndigelser (såsom ekspropriationsret), men i modsætning til en stat har den ingen borgere eller valgte ledere. Det var det første store regionale planlægningsagentur under den føderale regering og er stadig det største. Under ledelse af David Lilienthal ("Mr. TVA") blev agenturet en model for den amerikanske regerings indsats for at modernisere landbrugssamfund i den tredje verden.
Præsident Franklin Delano Roosevelt underskrev Tennessee Valley Authority loven, som skabte TVA den 18. maj 1933.  
Som leverandør af elektrisk strøm fik agenturet autoritet til at indgå langsigtede (20 år) kontrakter om salg af strøm til regeringsagenturer og private, at bygge elledninger til områder, som ikke på anden vis var forsynet med strøm og til at fastlægge regler for detailsalg af strøm og distribution af strøm. TVA er således både en leverandør af strøm og en regelskabende instans.
I dag er TVA landets største offentlige elselskab, som leverer strøm til næsten 8,5 mio. kunder i Tennessee dalen. Det fungerer fortrinsvis som grossist indenfor elektricitet og sælger til 158 eldistrbutionsselskaber og 61 direkte betjente industrier og offentlige kunder. Strømmen kommer fra vandkraft, kulkraft, atomkraft, oliekraft og vindturbiner.
I løbet af 1920'erne og under Depressionen i 1930'erne begyndte amerikanerne at støtte ideen om offentligt ejerskab til offentlige værker, især vandkraftværker. Konceptet med regeringsejede kraftværker, som sælger til offentligt ejede distributionsselskaber, var kontroversielt, og er det stadig.Mange mente, at privatejede elselskaber tog for meget for strømmen, ikke benyttede rimelige forretningsmetoder og var genstand for misbrug fra deres ejeres side på kundernes bekostning. Under valgkampen til præsidentvalget i 1932 hævdede Roosevelt, at private offentlige værker havde "selviske formål" og sagde: "Den føderale regering vil aldrig skille sig af med sin suverænitet eller med sin kontrol over kraftressourcerne, mens jeg er præsident for De Forenede Stater". Ved at danne holdingselskaber for offentlige forsyningsværker kontrollerede den private sektor 94 % af strømproduktionen i 1921, stort set uden regler. (Dette førte til Public Utility Holding Company Act of 1935 (PUHCA)). Mange private virksomheder i Tennessee dalen blev opkøbt af den føderale regering. Andre lukkede, fordi de ikke kunne konkurrere med TVA. Der blev også vedtaget regulering for at forhindre konkurrence med TVA.
På den anden side var der økonomiske libertarianere, som mente, at staten ikke skulle deltage i elsektoren, og frygtede at statsligt ejerskab ville føre til midbrug af hydroelektriske anlæg. TVA var et af de første statslige vandkraftagenturer, og i dag er de fleste af landets større vandkraftanlæg statsligt styrede. Andre forsøg på at skabe TVA lignende agenturer er slået fejl, såsom det foreslåede Columbia Valley Authority ved Columbia-floden.
Regionale elforbrugere kan have fordel af billigere strøm leveret fra TVA's netværk af 29 vandkraftværker. Støtter af TVA hævder, at agenturets styring af Tennessee flodsystemet uden statslige bevillinger sparer de statslige skatteydere millioner af dollars årligt. Modstandere, såsom Dean Russell i The TVA Idea hævdede, at udover, at projektet er socialistisk, skabte det et skjult tab ved at forhindre etableringen af "fabrikker og jobs, som ville være blevet skabt, hvis regeringen havde tilladt skatteyderne at bruge deres penge, som de ville". Tilhængere fremhæver, at TVA er yderst populær i Tennessee blandt såvel konservative som liberale, som Barry Goldwater opdagede det i 1964, da han foreslog at sælge TVA.USA's højesteret afgjorde i 1936, at TVA var i overensstemmelse med USA's forfatning. Højesteret bemærkede, at regulering af handelen mellem stater omfatter regulering af floder, og at kontrol over floder er nødvendig for at holde dem sejlbare. Krigsbemyndigelserne tillod også projektet. Påstanden, som blev bragt for domstolen var, at fremstilling af elektricitet var et biprodukt ved styring af sejlads og kontrol over floden og derfor måtte anses for at være indenfor de af forfatningen udstukne rammer.
Befolkningen i Tennessee Valley var under Depressionen i 1930'ernes i en ringe sundhedsmæssig tilstand, ligesom området var præget af stor fattigdom. I 1933 led 30 % af befolkningen af malaria, og den gennemsnitlige indkomst var kun $639 pr. år, hvoraf nogle familier overlevede på blot $100 om året.Skabelon:Uddybes En stor del af jorden havde været dyrket for intensivt for længe, hvilket havde eroderet og udpint jorden. Høstudbytterne var faldet sammen med landbrugenes indtægter. Det bedste tømmer var blevet skovet og yderligere 10 % af skovene blev afbrændt årligt. En stor del af befolkningen levede under forhold, der svarer til vore dages u-lande.
TVA blev skabt for at modernisere området ved brug af eksperter og elektricitet til at bekæmpe menneskelige og økonomiske problemer. TVA udviklede kunstgødninger, underviste landmænd i metoder til at forbedre høstudbyttet og hjalp til med at genplante skove, styre skovbrande og forbedre levesteder for fisk og vildt. Den mest dramatiske ændring i livet i dalen kom med TVA-genereret strøm. Elektrisk lys og moderne bekvemmeligheder gjorde livet lettere og gårdene mere produktive. Elektricitet trak også industrier til regionen og skabte hårdt tiltrængte jobs. 
Intet af dette var let. Bygningen af dæmningerne betød, at mere end 15.000 familier måtte flytte. Det skabte utilfredshed og modstand mod TVA i nogle lokalsamfund. Mange lokale jordejere var skeptiske overfor regeringsagenturer, men TVA introducerede med held nye landbrugsmetoder i de traditionelle landbrugssamfund ved at blive en del af området og finde lokale fortalere. 
En landmand i Tennessee ville ikke høre på råd fra en embedsmand i jakkesæt og slips, så TVA embedsmænd måtte finde lederne i lokalsamfundene og overbevise dem om at rotation mellem afgrøder og fornuftig brug af gødning kunne genskabe jordens frugtbarhed. Når først de havde overbevist lederne, fulgte de andre efter. 
Ved etableringen blev TVA placeret i Knoxville, Tennessee i den gamle føderale toldbygning på hjørnet af Clinch Avenue og Market Street. Bygningen er i dag et museum.
De arbejdsløse blev ansat til at udføre naturgenopretning, økonomisk udvikling og sociale programmer, såsom etablering af biblioteker, som betjente det omkringliggende område. 
Den professionelle stab i hovedkvarteret bestod af eksperter, der kom udefra. Arbejderne blev opdelt i de sædvanlige racemæssige og kønsmæssige skillelinjer i tiden. TVA antog nogle få sorte til pedeljobs. TVA anerkendte fagforeninger. De faglærte og ufaglærte arbejdere var i fagforening, et gennembrud i et område, som var kendt for virksomheder, der var fjendtlige overfor minearbejderes og tekstilarbejderes fagforeninger. Kvinder var udelukket var bygningsarbejde, selv om TVA's billige elektricitet tiltrak tekstilmåller som fortrinsvis ansatte kvinder.
Under 2. verdenskrig havde USA behov for aluminium til at bygge fly. Aluminiumsværker havde brug for enorme mængder elektricitet og til at levere strømmen gik TVA i gang med et af de største byggeprogrammer indenfor vandkraft, der nogensinde blev gennemført i USA. I starten af 1942, da byggeriet var på sit højeste, var 12 vandkraftværker og et dampkraftværk under bygning på samme tid, og 28.000 var beskæftiget ved byggeriet. Det største projekt var Fontana dæmningen. Efter forhandlinger ledet af Harry Truman ("Jeg vil have aluminium. Jeg er ligeglad med om jeg får det fra Alcoa eller Al Capone."), købte TVA jorden fra Nantahala Power and Light, et fuldt ud ejet datterselskab af Alcoa, og byggede Fontana Dam.
Elektriciteten fra Fontana var tænkt anvendt i Alcoa fabrikker. Da vandkraftværket begyndte at generere strøm i begyndelsen af 1945, blev den brugt til et andet formål udover aluminiumsfremstilling. TVA leverede også en stor del af elektriciteten, der skulle bruges til berigelse af uran ved Oak Ridge, der skulle bruges i Manhattan-projektet.
Ved krigens slutning havde TVA færdiggjort en 1.050 km lang kanal til skibsfart langs hele Tennessee River, og var blevet landets største elektricitetsleverandør. Alligevel oversteg efterspørgslen efter elektricitet TVA's muligheder for at producere strøm fra vandkraft. Politisk indblanding forhindrede TVA i at få yderligere statslige bevillinger til at bygge kulfyrede kraftværker, så den bad om lov til at udstede obligationer. Kongressen vedtog en lov i 1959 om at gøre TVA selvfinansierende, og fra det tidspunkt betalte TVA selv sine regninger. 
1960'erne var en periode med aldrig før set økonomisk vækst i Tennessee Valley. Elektricitetspriserne var blandt de laveste i landet og forblev lave i takt med at TVA tog større og mere effektive enheder i brug. I forventning om at dalens behov for elektricitet ville blive ved med at vokse begyndte TVA at bygge atomkraftværker som en ny kilde til billig strøm. I løbet af dette tiår (og det følgende) var TVA i gang med det der indtil da var dets mest kontroversielle projekt – Tellico Dam Projektet. Projektet blev udtænkt i 1940'erne, men blev først færdigt i 1979.
Der skete betydelige ændringer i Tennessee dalens økonomi og nationens, som følge af oliekrisen i 1973 og stigende priser på brændstof senere i årtiet. 
Gennemsnitsprisen på el i Tennesseedalen steg til det femdobbelte fra begyndelsen af 1970'erne til begyndelsen af 1980'erne. 
I takt med at efterspørgslen efter el faldt og konstruktionspriserne steg valgte TVA at stoppe adskillige atomkraftværker i lighed med andre elselskaber rundt omkring i landet. 
Marvin T. Runyon blev formand for Tennessee Valley Authority i januar 1988. Han skar ned i antallet af ledelsesniveauer og de fast omkostninger med 30 % og opnåede samlede besparelser og forbedret effektivitet for $1,8 mia. Han sagde, at han bragte liv til atomkraftprogrammet og gennemførte en fastlåsning af priserne, som fortsatte i 10 år.  
I 1970'erne gennemførtes det sidste og mest kontroversielle af TVA's store dæmnings/reservoir projekter, Tellico Dam.
I takt med at elektricitetsindustrien bevægede sig i retning af restrukturering og deregulering begyndte TVA at forberede sig på konkurrence. 
Det skar driftsomkostningerne ned med næsten $950 mio. om året, skar arbejdsstyrken ned til det halve, forøgede kapaciteten på sine elværker, stoppede bygning af atomkraftværker og udviklede en plan, der skulle kunne klare energibehovet i Tennesseedalen indtil år 2020.
TVA har for nylig igen været i nyhederne for at skære ned i arbejdsstyrken og for at indlede nye kampagner, der skal forbedre dets image i offentligheden. Det har også fået ros fra organisationer, der går ind for atomkraft for sit arbejde på at genstarte en en reaktor på atomkraftværket Browns Ferry – Unit 1 (senere færdiggjort).  I 2005 annoncerede TVA sin hensigt om at bygge en højtryksreaktor ved Bellefonte i Alabama (indsendte de nødvendige ansøgninger i november 2007), og i 2007 annoncerede det planer om at færdiggøre den ufærdige Unit 2 på Watts Bar.  (TVA ejer og driver Browns Ferry, Sequoyah og Watts Bar atomkraftværkerne.)
I 2004 gennemførte TVA anbefalinger fra Reservoir Operations Study (ROS) om hvordan den skal drive Tennessee flodsystemet (det femtestørste flodsystem i landet).
Den 22. december 2008 brød en jordvold ved TVA's Kingston kulkraftværk sammen, hvilket resulterede i at 15 mio. m³ våd kulaske blev spredt ud over 120 ha land og ud i bifloder til Tennesseefloden. Det selvejende Southern Alliance for Clean Energy planlægger med at sagsøge TVA for $165 mio. på vegne af beboere i området.
TVA's kraftværker bestod i 2004 af en blanding af 11 kul og gasfyrede værker, 29 vandkraftværker og tre atomkraftværker (med fem reaktorer i drift og en på vej) samt seks gasturbineværker. 
TVA er en af de største producenter af elektricitet i USA og fungerer som en regional netværkskoordinator. Kul- og oliekraftværker stod for 62 % af produktionen i 2005, atomkraft for 28 % og vandkraft for 10 %.  TVA's Watts Bar reaktor producerer tritium som et biprodukt for den amerikanske National Nuclear Security Administration, som bruger tritium i kernevåben.
TVA gik i gang med et meget ambitiøst program for bygning af atomreaktorer i 1970'erne. I øjeblikket omfatter TVA's atomkraftværker Browns Ferry, Sequoyah og Watts Bar.
Der var adskillige værker som var planlagt eller forskellige grader af færdiggørelse inden de blev stoppet og senere opgivet. De opgivne atomkraftværker omfatter Phipps Bend, Bellefonte, Hartsville, Yellow Creek og Clinch River Breeder Reactor.
TVA hjælper også Alcoa's Tapoco/APGI med at regulere adskillige anlæg herunder Calderwood, Cheoah, Chilhowee og Santeetlah dæmningerne.
TVA driver adskillige mindre anlæg, som genererer energi fra vedvarende kilder udover vandkraft. Disse omfatter:
SolkraftværkerLovers Lane fodboldstadion, Bowling Green, Kentucky (36 kw kapacitet)
Mississippi State University, Mississippi (15 kw)VindmøllerVed Buffalo Mountain i Oliver Springs, Tennessee, driver TVA tre vindmøller med en samlet effekt på 2 MW og køber strøm fra yderligere 15 vindmøller som ejes af Invenergy og har en samlet effekt på 27 MW.
Metan fra affaldMetangas fra et spillevandsanlæg i Memphis afbrændes i Allen Fossil Plant, hvilket svarer til en effekt på 4 MW.
TVA's nuværende hovedkvarter ligger i centrum af Knoxville og der er store administrationsbygninger i Chattanooga og Nashville, Tennessee samt Muscle Shoals, Alabama.
TVA blev af New Deal politikere udråbt til ikke blot at være et succesfuldt økonomisk udviklingsprogram i et kriseramt område, men også en demokratisk samfundsopbyggende indsats i udlandet, på grund af dens påståede involvering af græsrødderne som fremhævet af direktør David Lilienthal. TVA var kontroversielt i 1930'erne Historikeren Thomas McCraw konkluderer (1971 p 157) at Roosevelt "reddede kraftværksindustrien fra sit eget misbrug"; men "han kunne have gjort det med betydelig mindre agitation og ond vilje."  New Dealers håbede på at bygge adskillige andre TVA-er rundt omkring i landet, men blev besejret af Wendell Willkie og den konservative koalision i Kongressen. TVA modellen erstattede ikke de mere afgrænsede vand-programmer under Bureau of Reclamation og Army Corps of Engineers. Stats-fokuserede teoretikere hævder at reformatorerne formentlig har lettest ved at få succes i perioder som i New Deal æraen, når de er understøttet af en demokratisk politik og når de dominerer Kongressen og regeringen. Det har imidlertid vist sig  at ved flod-politik havde styrken af modstandernerne også betydning. TVA lovem blev vedtaget i 1933 fordi reformatorer som Norris behændigt koordinerede handlinger på mulige punkter hvor den kunne gå i stå og svækkede den allerede desorganiserede elselskabs lobby (Hubbard 1961). I 1936 derimod, efter at have omgrupperet sig, drog modstandere blandt flod-lobbyen og den konservative koalision fordel af New Deal politikernes ønske om offentligt forbrug ved at forøge ingeniørkorpsets program for kontrol med floderne. De hjalp også med til at afværge yderligere TVA lignende projekter, det mest lovende af New Deal programmerne indenfor vandområdet. 
Da Demokraterne efter 1945 udråbte TVA til at være model for lande i Den tredje verden hævdede konservative kritikere at det var et topstyret, centraliseret, teknokratisk projekt, som udelukkede lokale og gjorde det på en ufølsom måde. Når TVA blev anvendt som model for moderniseringsprogrammer i forskellige dele af Den tredje verden under Den kolde krig såsom i Mekong deltaet i Vietnam førte dets fiasko til et tilbageslag i form af kynisme overfor moderniseringsprogrammer som har varet ved.Den daværende filmstjerne Ronald Reagan var gået over til TV som programvært og hyppig optrædende for General Electric Theater i 1954.  Reagan blev senere fyret af General Electric i 1962 som reaktion på at han offentlig omtalte TVA (TVA var en stor kunde for GE turbiner) som et af problemerne med "big government".  Reagan gentog senere sin kritik ved Republikanernes partikonvent i 1964 i sin tale "A Time for Choosing":
En sådan der anses for at være hævet over kritik, hellig som moderskabet, er TVA. Dette program startede som et projekt til at kontrollere oversvømmelser fra floden, som Tennesee flodsletten fra tid til anden blev ødelagt af. Hærens ingeniørkorps satte sig for at løse problemet. De sagde, at det var muligt at en gang i løbet af 500 år ville der indtræffe en oversvømmelse, som ville dække 2.400 km². Nå, det klarede ingeniørerne. De lavede en permanent så, som dækkede en 4.000 km². Det løste problemet med oversvømmelser, men den årlige rente på TVA's gæld er fem gange så stor som de årlige oversvømmelsesskader, de forsøgte at forhindre. 
Naturligvis vil De pointere, at TVA får elektrisk strøm fra det opdæmmede vand, og det er sandt, men i dag er 85 % af TVA's elektricitet frembragt i kulkraftværker. Nu vil De måske indvende, at jeg overser de sejlbare vandveje, som blev skabt, som gjorde billig trafik med pramme mulig, men hovedparten af den fragt som sejles på vandvejen er kul, der fragtes til TVA's kulkraftværker, og omkostningerne ved at vedligeholde kanalen hvert år ville betale for fragt af alt kullet ved jernbane og der ville endda blive penge til overs.
Den PR som Reagan fik fra sin tale brolagde vejen for at han kunne blive valgt som guvernør i California i 1966.Den 22. december 2008 flød aske fra Kingston Fossil Plant ud i bifloder til Tennesseefloden ved Kingston, Tennessee som følge af et digebrud.  Kentucky Sierra Club kaldte ulykken for den "værste miljøulykke siden Tjernobyl" 
I 1930'erne inspirerede bygningen af Norris Dam og de forandringer den bragte med sig til området film, bøger, teaterstykker og sange. Sange fra byggeperioden udtrykker sjældent entusiasme for dæmningsprojektet. Langt flere fordømmer TVA for de tab det påførte lokale landmænd.TVA er stadig et emne i den folkelige kultur:
Coen Brothers' film fra 2000 O Brother, Where Art Thou? beskrirver den fiktive oversvømmelse ved en uvavngiven dal i Mississippi fra en uspecificeret TVA dæmning i 1930'erne.
I en episode af The Simpsons anvender en ung Grandpa Simpson udtrykket "Hvad i Tennessee Valley Authority!" som en ed, da han ser en atombombe blive smidt over Japan.
I teksten til bandet Alabamas "Song of the South" lyder en af verselinierne "Papa got a job with the TVA".
The Everybodyfields sang "T.V.A.," fra albummet Halfway There: Electricity and the South afviser Tennessee Valley Authority med ordene "I don't need no dam or no damn FDR."
Storfilmen "Wild River" fra 1960 om de menneskelige omkostninger ved forandringer i området.
Bluegrass bandet fra North Carolina Chatham County Line har skrevet en sang med titlen "Tennessee Valley Authority."
Richard A. Colignon. Power Plays: Critical Events in the Institutionalism of the Tennessee Valley Authority (1997)
Creese, Walter L.  TVA's Public Planning: The Vision, the Reality. U. of Tennessee Press, 1990. stresses utopian goals
Erwin C. Hargrove and Paul H. Conkin, eds. TVA Fifty Years of Grass-Roots Bureaucracy (1963)
Erwin E. Hargrove, Prisoner of Myth: The Leadership of the Tennessee Valley Authority, 1933-1990 (1994)
Preston J. Hubbard, Origins of the TVA: The Muscle Shoals Controversy, 1920-1932 Vanderbilt University Press, 1961
David Lilienthal. TVA: Democracy on the March (1944) promoted TVA for cheap power, grassroots regional democracy, environmental conservation, and the peaceful use of energy. Called it model for rest of USA and Europe.
Michael J. McDonald and John Muldowny. TVA and the Dispossessed: The Resettlement of Population in the Norris Dam (1982), highly critical of TVA
Thomas K McCraw. TVA and the power fight, 1933-1939 (1971)* Arthur E. Morgan. The Making of the TVA (1974) by its first chairman
Steven M. Neuse. "TVA at Age Fifty- Reflections and Retrospect" Public Administration Review, Vol. 43, No. 6 (Nov. – Dec., 1983) , pp. 491-499 online at JSTOR
Steve M. Neuse. David E. Lilienthal: The Journey of an American Liberal (1996).
Russell, Dean. The TVA Idea, The Foundation for Economic Education, Irving-On-Hudson, New York, 1949.
Philip Selznick. TVA and the Grass Roots: A Study in the Sociology of Formal Organization  (1949)
Edward Shapiro. "The Southern Agrarians and the Tennessee Valley Authority," American Quarterly, Vol. 22, No. 4. (Winter, 1970), pp. 791-806. online at JSTOR viser at disse konservative støtter TVA som modvægt til store nordlige virksomheder
Papirer fra Arnold R. Jones (bestyrelsesmedlem, Tennessee Valley Authority), Dwight D. Eisenhower Presidential Library
Teresa Sampsonia (født Sampsonia; efter ægteskabet Lady Shirley, 1589 – 1668) var en adelsdame fra Safavideriget i Iran. Hun var gift med den engelske eventyrer Robert Shirley, som hun ledsagede på hans diplomatiske rejser over hele Europa, hvor han repræsenterede den safavidiske kong (Shah) Abbas den Store (r. 1588–1629). 
Teresa blev modtaget af mange af de kongelige huse i Europa, såsom den engelske prins Henry Frederick (en) og dronning Anna (hendes barns gudforældre) og samtidige forfattere og kunstnere som Thomas Herbert og Anthonis van Dyck. Herbert betragtede Robert Shirley som "den største rejsende på sin tid", men beundrede den "uforfærdede Lady Teresa" endnu mere. Efter at hendes mand døde af dysenteri i 1628, og pga. myndighederne og hindringer fra stormænd ved hoffet, besluttede Teresa at forlade Iran under Abbas' efterfølger og barnebarn Safis (r. 1629–1642) regeringsperiode. Hun levede i et kloster i Rom i resten af sit liv og helligede sin tid til velgørenhed og religion. Som en gudfrygtig kristen, og pga. hendes kærlighed til sin mand, fik hun Shirleys lig transporteret til Rom fra Isfahan og der begravet igen; på gravstenen for deres fællesgrav nævner hun deres rejser og refererer til sin adelige tjerkessiske oprindelse. 
Takket være hendes bedrifter er Teresa blevet beskrevet som en person, der undergravede patriarkalske kønsroller, som de muslimske og kristne kulturer delte på hendes tid. På grund af deres sammensatte personligheder og eventyr blev Teresa og hendes mand genstand for flere samtidige litterære og billedkunstneriske værker. Ikke desto mindre er historien om Teresa som en vigtig kvinde fra det 17. århundrede i vid udstrækning overskygget og tilsløret af fortællingen om hendes mand Robert og hans brødre.
Teresa og Robert Shirleys rejser blev optegnet i mange samtidige engelske, italienske, latinske og spanske kilder, herunder øjenvidneberetninger. Ifølge Penelope Tuson er de vigtigste kilder, der beskæftiger sig med Teresas liv, de "forudsigelige semi-hagiografiske" beretninger, der er opbevaret i Vatikanets og Karmeliterordenens arkiver. Disse kilder fra Vatikanet og Karmeliterordenen blev samlet, redigeret og udgivet af Herbert Chick i 1939 i hans Chronicle of the Carmelites in Persia. Selvom Chronicle of the Carmelites in Persia viser et positivt billede af Teresa, bemærker Tuson, at beretningerne er "modstridende" og "mangelfulde" i nogle tilfælde. Desuden anses fortællingen for at være fra et europæisk-katolsk synspunkt. Andre kilder, der bidrager til at skabe en moderne videnskabelig redegørelse for Teresa, inkluderer det eneste dokument, hun vides at have skrevet på engelsk (et andragende til kong Jakob I af England, r. 1603–1625), nogle malerier og i mindre grad officielle breve underskrevet af kong (Shah) Abbas den Store (r. 1588–1629).
Teresa blev født i 1589 i en adelig ortodoks kristen tjerkessisk familie i Safavideriget, der på det tidspunkt var styret af kong Abbas den Store. Hun blev navngivet Sampsonia ved fødslen. Hun var datter af Ismail Khan, en svoger til kongen, og voksede op i Isfahan ved det iranske kongelige hof som en angiveligt smuk, fuldendt rytterske, der nød at brodere og male.Robert Shirley var en engelsk eventyrer, der blev udsendt til Safaviderne, efter at en persisk ambassade blev sendt til Europa for at danne en alliance mod det nærliggende Osmanniske Rige, Safavidernes rivaler. Mens han var ved hoffet, mødte Teresa ham og blev forelsket. Med sin tante og Abbas' godkendelse blev Teresa 2. februar 1608 gift med Robert Shirley i Iran. Omkring tidspunktet for deres bryllup blev hun døbt romersk-katolsk af karmeliterne i Isfahan og fik navnet Teresa. Hendes dåbsnavn stammer fra grundlæggeren af De uskoede Karmeliter, Teresa af Ávila.
Teresa ledsagede Robert på hans diplomatiske missioner for kong Abbas til England og andre kongelige huse i Europa. Da de tog afsted på deres første diplomatiske rejse blev Robert fanget af sine fjender. Teresa skulle efter sigende have reddet ham og fået angriberne til at flygte; for dette roste Karmeliterordenen hende for at være "en sand amazone". Teresa og Shirley besøgte storhertugen af Moskva Vasili IV, Pave Paul V i Rom og kong Sigismund III af Polen. I Polen boede Teresa i et kloster i Kraków i nogen tid, mens hendes mand besøgte Prag, hvor kong Rudolph II (r. 1576–1612) gav ham titlen Pfalzgreve. Han ankom til Rom den 27. september 1609 og mødte Ali Qoli Beg, Abbas I's ambassadør, med hvem han var i audiens med paven. Shirley besøgte derefter Savoyen, Firenze, Milano, Genova, Frankrig, Flandern og Spanien (Barcelona og Madrid). Teresa sluttede sig til ham igen i Lissabon via Hamborg. Derefter drog de til Valladolid og Madrid, hvor Teresa lærte de karmelitske nonner at kende, især moder Beatrix de Jesus (Skt. Teresas niece).Teresa og Shirley forlod De Forenede Nederlande og sejlede efterfølgende fra Bayonne til England, hvor de ankom omkring begyndelsen af august 1611. Deres eneste barn, en søn ved navn Henry (sandsynligvis det første engelskfødte barn af iransk afstamning ifølge Sheila R. Canby (en)), blev født i november 1611 i Shirley-hjemmet i Sussex. Hans gudforældre var Henry Frederick (en), Prins af Wales (efter hvem han blev navngivet) og dronning Anne. Teresa og Robert forblev i England i lidt over et år. Inden de drog fra Gravesend (en) til Safaviderne i 1612-1613, besluttede de at aflevere unge Henry til Roberts familie i Sussex. Det menes, at han overlevede indtil mindst 1622, men at han døde i en ung alder. Teresa og Shirleys to-en-halv-årige returrejse til Iran viste sig at være yderst vanskelig: Ved en lejlighed omkom de næsten til søs. Ved en anden, under deres korte stop i Mogulriget for at møde kejser Jahangir (r. 1605–1627), forsøgte fjendtlige portugisere at myrde parret. Parret blev i Iran i et par måneder, før de påbegyndte deres anden mission.
På deres sidste mission ankom Teresa og Robert i Lissabon via Goa den 27. september 1617. De drog mod Madrid, hvor de blev indtil marts 1622, hvorefter de rejste til Firenze og Rom. Under dette sidste korte besøg i Rom mellem 22. juli og 29. august 1622 malede Anthony van Dyck (dengang 23 år gammel) deres portrætter. Parret rejste derefter til Warszawa i Polen, og muligvis Moskva bagefter, før de besøgte England i 1623 en sidste gang. Med Dodmore Cotton, en udsending fra kongen af England til Persien og andre riger, sejlede de i 1627 til Safavideriget på et skib fra det britiske Ostindiske kompagni. Teresa og Robert vendte tilbage til Isfahan via Surat og Bandar Abbas. Parret flyttede derefter til Qazvin (Safavidernes tidligere hovedstad), hvor kongen belønnede dem med værdifulde gaver. Shirley og Cotton blev alvorligt syge med feber (sandsynligvis dysenteri) kort efter deres ankomst.
Shirley og Teresa blev generet af adskillige misundelige adelsmænd og stormænd ved hoffet, som spredte rygter om, at Teresa var muslim, før hun blev kristen. De meldte hende til kongen, og det blev efter sigende offentliggjort i retten, at han havde til hensigt at brænde hende til døde. Robert døde af feber den 13. juli 1628 i Qazvin, femten dage efter at have hørt rapporten. Kongen indkaldte Teresa og spurgte hende, hvorfor stormændene var så meget imod hende. Hun forblev tavs for at beskytte dem; ifølge samtidige redegørelser rådede kongen hende til ikke at være bange, "fordi det ville være sværere for ham at slå en kvinde ihjel end hundrede mænd". Nogle af hans korrupte embedsmænd plyndrede hende for hendes værdier. Teresa blev efter sigende alvorligt syg og blev flyttet til Isfahan for at modtage sakramenterne fra præsterne; hun kom sig imidlertid og besluttede at flytte til et kristent land.I Safavideriget var det forbudt for kvinder at rejse til udlandet uden tilladelse. Derfor bad karmeliterne i Isfahan guvernøren i Shiraz, Emamqoli Khan, søn af den berømte Allahverdi Khan (en af Abbas' nærmeste medarbejdere), om samtykke på Teresas vegne. En af Emamqoli Khans yndlinge ønskede at gifte sig med Teresa og mindede guvernøren om rapporten, der påstod, at hun havde været muslim før hun var kristen. Hun blev beordret til at stå i en moské foran en mullah (en religiøs dommer), der ville afhøre hende om hendes fortid og hendes religion. Dette fandt karmeliterne uacceptabelt og bad guvernøren om at få Teresa afhørt ved karmeliterfædrenes kirke. Mullahen afviste dette, men der blev opnået enighed om, at de ville mødes i en af guvernøren i Shiraz' godsforvalteres hjem. Hun blev afhørt i en time, før hun fik lov til at tage hjem.
Den 27. december 1634 ankom hun til Rom og blev modtaget venligt af pave Urban VIII, som overlod hende til karmeliterne. Teresa købte et hus ved siden af kirken. I 1658 fik hun Roberts rester transporteret fra Isfahan til Rom, hvor han blev genbegravet i Santa Maria della Scala. I det karmelitske kloster helligede hun sig til velgørenhed og religion indtil sin død i 1668, 79 år gammel. Teresa blev begravet i kirken (hvor hun havde boet i 40 år) i samme grav, som hun havde begravet sin mand Robert i ti år tidligere.Hun fik indskrevet følgende på sin gravsten:
 Deo Optimo Maximo Roberto Sherleyo Anglo Nobilissimo Comiti Cesareo Equiti Aurato Rodulfi II Imperatori Legato Ad Scia Abbam Regem Persarum og Eiusdeum Regis Secundo Ad Romanos Pontifices Imperatores Reges Hispaniae Angliae Poloniae Moscoviae Mogorri Aliosque Europae Principes Inclito Oratori. Theresia Sampsonia Amazonites Samphuffi Circassiae Principper Filia Viro Amatissimo og Sibi Posuit Illius Ossibus Suisque Laribus I Urbem E Udgiver Pietatis Ergo Translatis Annos Nata LXXIX MDCLXVIII
(Oversat til "To God, the Best and Greatest. For Robert Sherley, most noble Englishman, Count Palatine, Knight of the Golden Spur, Emperor Rudolph II's envoy to Shah Abbas, the King of Persia, (and) the representative of the same King to the Popes of Rome, to Emperors, to the Kings of Spain, England, Poland, Muscovy, and the Mogul Empire, distinguished ambassador to other European princes. Theresia Sampsonia, native of the land of the Amazons, daughter of Samphuffus, prince of Circassia, set up [this monument] for her most beloved husband and for herself, as a resting place for his bones—brought to Rome from Persia for dutiful devotion's sake—and for her own, aged seventy-nine. 1668.")Ifølge Bernadette Andrea (2017) viser teksten, at Teresa undergravede de patriarkalske kønsroller fælles for de muslimske og kristne kulturer på sin tid.
Teresas og hendes mands eventyr, og hvad Andrea kalder deres "sammensatte personligheder", inspirerede til en række litterære og billedkunstneriske værker. Ifølge Manoutchehr Eskandari-Qajar satte Shirley og hans "eksotiske kone med en endnu mere eksotisk livshistorie" gang i en stor nysgerrighed og interesse blandt deres samtidige i Vesten. På sine rejser mellem Persien og Europa blev Teresa bemærket af samtidige forfattere, kunstnere og europæiske kongelige huse. Rejseskribenten Thomas Herbert beskrev Shirley som "den største rejsende på sin tid", mens han beundrede den "uforfærdede Lady Teresa". Teresa og hendes mand blev altid fremhævet for deres eksotiske påklædning. Ved alle højtstående møder dukkede Shirley op i sit persiske højstatustøj af silke og fløjl.Værker inspireret af parret inkluderer to portrætter af van Dyck, pamfletter på mange sprog og Jacobean-skuespil, herunder The Travels of the Three English Brothers. Lady Mary Wroths Urania blev delvist påvirket af Teresia Sampsonias rejser til England med sin mand. Tuson hævder, at Teresas historie er blevet overskygget af "Shirleyernes delvis selvskabte myte", som blev hovedemne i mange af de samtidige "biografier samt senere historiske studier". Carmen Nocentelli bemærker, at "Teresas skikkelse er generelt blevet overskygget af hendes mandlige slægtninge". Ifølge Nocentelli: 
 Whether she is identified as "Sir Robert Sherley...his Persian lady", "the Sophies Neece," or "the King of Persia his cousin Germaine", she is little more than a prop in the so-called Sherley myth, a tale of masculine globe-trotting featuring Robert and his two older brothers, Anthony and Thomas, as exemplars of English prowess and entrepreneurism.
Nocentelli tilføjer dog, at Teresas forklejnelse som en betydelig historisk figur var begrænset til England; uden for England var "Teresa Sampsonia Sherley en betydningsfuld skikkelse i og af sin egen ret". Den samtidige italienske rejsende Pietro della Valle anså Teresa som en "Ambassadør for Kongen af Persien", som Nocentelli fortolker til, at Teresa var på "lige fod med sin mand". I 2009 var der i London to simultane udstillinger, hvor Teresa og hendes mand indgik: Shah 'Abbas: Remaking of Iran (British Museum, februar til juni 2009) og Van Dyck and Britain (Tate Britain, februar til maj 2009).
JournalerEskandari-Qajar, Manoutchehr (2011),  Katouzian, Homa, (red.), "Persian Ambassadors, their Circassians, and the Politics of Elizabethan and Regency England", Iranian Studies, Routledge, 44 (2): 251–271, doi:10.1080/00210862.2011.541694. 
Tuson, Penelope (2013),  El Reyes, Abdulla, (red.), Liwa (PDF), 5 (9), National Center for Documentation & Research, ISSN 1729-9039, arkiveret fra originalen (PDF) 30. november 2014. MagasinerCave, Edward, (red.) (1844), The Gentleman's Magazine, 22, John Bowyer Nichols and sons. WebsitesSmyth, Patricia (2018), "Teresia, Countess of Shirley", VADS, hentet 11. november 2018. 
Davis, Dick (2002), Belonging: Poems, Ohio University Press, s. 18–20, ISBN 978-0-8040-4005-1. 
Maclean, Gerald (2011), Britain and the Islamic World: 1558-1713, Oxford, UK: Oxford University Press, ISBN 978-0-19-161990-8.  Denne artikel eller en tidligere version er helt eller delvis oversat fra den engelsksprogede Wikipedia, der falder under licensen Creative Commons Kreditering Del på samme vilkår. Se redigeringshistorie for information om oprindelig(e) bidragsyder(e).

Muriel Teresa Wright (født 27. oktober 1918, død 6. marts 2005) var en amerikansk teater-, tv- og filmskuespiller. Hun var nomineret to gange til en Oscar for bedste kvindelige birolle: Første gang i 1941 for sin debutfilm i De små ræve. Året efter vandt hun en Oscar for sin rolle i Mrs. Miniver. Samme år modtog hun også en nominering til en Oscar for bedste kvindelige hovedrolle for sin præstation i Når mænd er bedst, hvor hun spillede over for Gary Cooper. Hun er også kendt for sin medvirken i Alfred Hitchcocks I tvivlens skygge og William Wyler De bedste år.
Wright modtog tre Emmy Award-nomineringer for sine præstationer i Playhouse 90s originale tv-version af The Miracle Worker, i Breck Sunday Showcase-filmen The Margaret Bourke-White Story og i CBS-dramaserien Dolphin Cove. Hun var vellidt af førende filminstruktører, herunder William Wyler, som kaldte hende den mest lovende skuespillerinde, han havde instrueret, og Alfred Hitchcock, der beundrede hendes grundige forberedelse og rolige professionalisme.
Muriel Teresa Wright blev født den 27. oktober 1918 i Harlem, New York City, som datter af Martha (født Espy) og Arthur Hendricksen Wright, en forsikringsagent. Hendes forældre blev separeret, da hun var ung. Hun voksede op i Maplewood, New Jersey, hvor hun gik på Columbia High School. Efter at have set Helen Hayes medvirke i Victoria Regina på Broadhurst Theatre i New York i 1936 blev Wright interesseret i skuespil og begyndte at spille hovedroller i skolespil.Hun modtog et stipendium til Wharf Theatre i Provincetown, Massachusetts, hvor hun var praktikant over to somre.  Efter at have taget sin High school-eksamen i 1938 rejste hun til New York, ændrede sit navn til "Teresa Wright" og blev ansat som dubleant for Dorothy McGuire og Martha Scott i rollen som Emily i Thornton Wilders opsætning af Our Town på Henry Millers teater. Hun overtog rollen, da Scott tog til Hollywood for at indspille filmatiseringen af stykket.
I efteråret 1939 begyndte Wright en toårig medvirken i skuespillet Life with Father i rollen som Mary Skinner. Det var der, at hun blev opdaget af Samuel Goldwyn, som kom for at se hende i forestillingen, hun havde været med i næsten et år. Goldwyn erindrede senere sit første møde med hende bag scenen:
Goldwyn antog straks den unge skuespillerinde til rollen som Bette Davis' datter i filmatiseringen fra 1941 af Lillian Hellmans De små ræve og underskrev en femårig Hollywood-kontrakt med hende for Goldwyn Studios. Wright insisterede på sit alvor som skuespiller og fik indført, at hendes kontrakt indeholdt unikke klausuler efter datidens Hollywood-standarder:
I 1941 blev Wright nomineret til en Oscar for bedste kvindelige birolle for sin filmdebut i De små ræve. Det følgende år blev hun nomineret igen, denne gang for bedste kvindelige hovedrolle for Når mænd er bedst, hvor hun spillede over for Gary Cooper som hustru til Lou Gehrig. Samme år vandt hun en Oscar for bedste kvindelige birolle som svigerdatter til Greer Garsons figur i Mrs. Miniver. Wright er en af kun ni skuespillere, der er blevet nomineret i begge kategorier i samme år. Hendes tre Oscar-nomineringer og en Oscar i hendes første tre film er en unik præstation. Hun er den eneste skuespiller, der har modtaget Oscar-nomineringer for sine tre første film.I 1943 optrådte Wright i den roste Universal-film I tvivlens skygge, instrueret af Alfred Hitchcock. Her spiller hun en uskyldig ung kvinde, der opdager, at hendes elskede onkel (Joseph Cotten) er seriemorder. Hitchcock mente, at Wright var en af de mest intelligente skuespillere, han havde arbejdet med. Hitchcocks instruktion fremdrog hendes livlighed, varme og ungdommelige idealistiske egenskaber, hvilket var ualmindeligt iblandt Hitchcocks heltinder. I 1946 leverede Wright en anden bemærkelsesværdig præstation i William Wylers De bedste år. Det er en prisbelønnet film om en soldats problemer med at vænne sig til det almindelige liv igen efter deltagelse i anden verdenskrig. Kritikeren James Agee roste hendes præstationer i The Nation:
Fire år senere kom hun til at optræde i en anden historie om krigsveteraner, Fred Zinnemanns Stækkede vinger, hvor Marlon Brando fik sin filmdebut. I 1947 optrådte Wright i westernfilmen Forfulgt over for Robert Mitchum. Den sørgmodige "freudianske western" blev skrevet af hendes første mand Niven Busch. Det følgende år spillede hun sammen med David Niven, Farley Granger og Evelyn Keyes i Fortryllelse, der er en historie om to generationer af elskende i parallelle forhold. Wright modtog fornemme anmeldelser for sin præstation. Newsweek skrev: "Miss Wright, en af filmens fineste, lyser som Askepot, der fanger tre mænd." Og New York Times opsummerede: "Teresa Wright spiller med den åndeløse, klarøjede begejstring, som hun så overbevisende behersker."I december 1948 gjorde Teresa Wright oprør mod studiesystemet, der havde opbygget hendes berømmelse, og hun havde et offentligt skænderi med Samuel Goldwyn, hvilket resulterede i ophævelsen af Wrights kontrakt med hans studie. I en erklæring offentliggjort i The New York Times gav Goldwyn som begrundelse for hans modstand mod at udsende filmen Fortryllelse, at hun var "usamarbejdsvillig" og nægtede at "følge rimelige anvisninger". I sit skriftlige svar benægtede Wright Goldwyns anklager og udtrykte ingen fortrydelse over at miste sin kontrakt på $ 5.000 pr. uge.
År senere huskede Wright episoden således, i et interview med The New York Post: "Jeg skulle være Jeanne d'Arc, men i stedet beviste jeg, at jeg var en skuespiller, der godt ville arbejde for færre penge." For sin næste film, Stækkede vinger, modtog hun $ 20.000, i stedet for de $ 125.000, hun tidligere ville have forlangt.I 1950'erne medvirkede Wright i flere film uden stor succes, herunder Flugten, Angsten i blodet, California Conquest, The Steel Trap, Count the Hours, The Actress og Track of the Cat over for Robert Mitchum igen. Trods de dårlige billetsalg for disse film blev Wrights præstationer oftest rost. I slutningen af årtiet begyndte Wright at arbejde hyppigere på tv og teater. Hun blev nomineret til Emmy Awards for sine medvirkener i Playhouse 90s originale tv-version af The Miracle Worker og i Breck Sunday Showcase-produktionen af The Margaret Bourke White Story. I 1955 spillede hun Doris Walker i The 20th Century Fox Hour-genindspilningen af klassikeren fra 1947, Miracle on 34th Street, over for MacDonald Carey og Thomas Mitchell.
Den 8. februar 1960 blev Wright optaget på Hollywood Walk of Fame med to stjerner: En for film på Vine Street 1658 og en for tv på Hollywood Boulevard 6405.I 1960'erne vendte Wright tilbage til New York-scenen, hvor hun optrådte i tre skuespil: Mary, Mary på Helen Hayes Theatre i rollen som Mary McKellaway, I Never Sang for My Father på Longacre Theatre i rollen som Alice, og Who's Happy Now? på Village South Theatre i rollen som Mary Hallen. I denne periode turnerede hun også over hele USA i teaterproduktioner af Mary, Mary, Tchin-Tchin i rollen som Pamela Pew-Picket og The Locksmith i rollen som Katherine Butler Hathaway. Ud over sit scenearbejde medvirkede Wright i en række tv-udsendelser i dette årti, herunder i episoder af The Alfred Hitchcock Hour på CBS, Bonanza på NBC, The Defenders på CBS og CBS Playhouse.I 1975 optrådte Wright i Broadway-genopsætningen af En sælgers død og i 1980 i genopsætningen af Mornings at Seven, hvor hun vandt en Drama Desk Award som en del af Outstanding Ensemble Performance. I 1989 modtog hun sin tredje Emmy Award-nominering for sin præstation i CBS-dramaserien Dolphin Cove.
Wrights senere filmoptrædener omfattede en stor rolle i Somewhere in Time, rollen som bedstemoren i The Good Mother med Diane Keaton og rollen som Miss Birdie i John Grishams The Rainmaker, instrueret af Francis Ford Coppola.I sit sidste årti levede Wright et stille liv i sit hjem i New England i byen Bridgewater, Connecticut, i Litchfield County, og stillede lejlighedsvis op på filmfestivaler og andre begivenheder, eksempelvis i forbindelse med New York Yankees. I 1996 fortalte hun om Alfred Hitchcock på Edinburgh International Film Festival, og i 2003 medvirkede hun ved Oscaruddelingen i en del, der hyldede tidligere Oscar-vindere.
Teresa Wright døde den 6. marts 2005 af et hjerteanfald på Yale-New Haven Hospital i Connecticut i en alder af 86 år. Hun er begravet på Evergreen Cemetery i New Haven.
Wright var 1942-1952 gift med forfatteren Niven Busch. De fik to børn: En søn, Niven Terence Busch, født 2. december 1944, og en datter, Mary Kelly Busch, født 12. september 1947. Hun giftede sig i 1959 med dramatikeren Robert Anderson. De blev skilt i 1978, men holdt et nært forhold frem til slutningen af hendes liv.
Hun har to børnebørn, hvoraf den ene, Jonah Smith, hjalp med at producere Darren Aronofskys film Pi og Requiem for a Dream. I 1998 ledsagede Smith sin bedstemor til Yankee Stadium, da hun blev inviteret til at kaste den traditionsfyldte første bold. Det var hendes første besøg på stadionet. Hendes optræden i Pride of Yankees havde udløst en interesse for baseball og gjort hende til Yankees-fan. Efter Wrights død i 2005 blev hendes navn, på grund af hendes dybtfølte præstation i den film, læst op på Old Timer's Day den 5. juli 2005 sammen med navne på spillere og andre medlemmer af Yankees-familien, der var gået bort i det forløbne år.
I 2016 udkom biografien A Girl's Got To Breathe: The Life of Teresa Wright af Donald Spoto. Forfatteren, en nær ven af Wright gennem mere end 30 år, havde af Wrights familie fået eksklusiv adgang til Wrights papirer og korrespondance. Publishers Weekly (7. december 2015) kaldte biografien "et engagerende og intimt portræt". Library Journal (1. februar 2016) roste også bogen som "en kærlig hyldest til et skammeligt forsømt talent".
